Nagina gulivaziun da chareschiaIl persunal chantunal e las scolastas ed ils scolasts da las scolas popularas ston desister d'ina gulivaziun da la chareschia. 
Cun quest sacrifizi da salari prestan els, a vista da la situaziun precara da las finanzas chantunalas e da la flaivla economia, ina contribuziun per franar ils custs. 
La chareschia na gulivada da 0.4 pertschient da l'onn 1997 vegn stritgada senza cumpensaziun. 
Uschia vala ella per gulivada fin ad in stadi da l'index da 103.9 puncts (index naziunal dals pretschs da consum).
Analogamain vegni er desistì d'adattar a la chareschia las rentas da la cassa da pensiun dal chantun.
In'excepziun fa l'artitgel 7 alinea 2, ch'è en vigur retroactivmain dapi il 1. d'avust 1997. 
Uschia vegn impedida ina reducziun da las rentas en consequenza da la sbassada da la vegliadetgna per la maiorennitad da dretg civil sin 18 onns ch'è succedida a l'entschatta da 1996.
Da las vischnancasLa regenza approvescha il project per la sanaziun e l'amplificaziun dals stabiliments da sport en il liber sin l'areal da scola a Bravuogn. 
Vi dals custs imputabels da maximal 420'000 francs vegni empermess ina contribuziun chantunala da 32.5 pertschient.
Approvà cun indicaziuns vegn il project preliminar per la nova construcziun da la chasa da scola cun stabiliments externs a Fläsch. 
Vi dals custs imputabels da ca. 2.6 miu. francs vegni mess en vista ina contribuziun chantunala da 17.5 pertschient.
Approvà cun indicaziuns vegn il project preliminar per l'engrondiment dal stabiliment da la scola secundara e reala e la nova construcziun d'ina halla da gimnastica traidubla a Klosters Platz. 
Vi dals custs calculads da 3.6 miu. francs vegni mess en vista ina contribuziun chantunala da 10 pertschient.
Approvadas vegnan las revisiuns parzialas da las planisaziuns localas d'Andeer e Celerina/Schlarigna sco er cun diversas indicaziuns e resalvas la segunda fasa da la revisiun da la planisaziun locala da Flem concernent las zonas da paus e las zonas sut protecziun da la cuntrada.
El entra en servetsch a l'entschatta da mars 1998.
Cussegliaziun per persunas da la Bosnia-Herzegovina che returnan en lur pajaisTenor in conclus dal cussegl federal ston las persunas da la Bosnia-Herzegovina ch'èn recepidas provisoriamain abandunar la Svizra en il decurs da l'onn vegnent. 
Per pudair sa participar al program da reintegraziun da la confederaziun ston las persunas pertutgadas s'annunziar fin il pli tard ils 31 da december 1997 per quest program tar il post da cussegliaziun chantunal per persunas che returnan en lur pajais.
Avant in pèr emnas ha il post da cussegliaziun dal Grischun per persunas che returnan en lur pajais fatg attent tut las persunas da la Bosnia-Herzegovina ch'abiteschan en il Grischun e che ston abandunar la Svizra l'onn 1998 ch'il termin d'annunzia per il program da reintegraziun Bosnia-Herzegovina scrodia ils 31 da december 1997.
Per infurmar uschè bain sco pussaivel la cuminanza bosniaca che viva en noss chantun, appellescha quest anc ina giada a tut las famiglias bosniacas che ston abandunar la Svizra fin ils 30 d'avrigl 1998 u pli tard da s'annunziar avant ils 31 da december per la participaziun al program menziunà da reintegraziun.
Ina famiglia bosniaca che s'annunzia fin ils 31 da december 1997, obtegna er alur agid per la reintegraziun, sch'il termin da partenza vegn prolungì en il decurs da l'onn 1998 da las autoritads en il rom da las directivas da la confederaziun. 
Perencunter perda ina famiglia bosniaca che na s'annunzia betg fin la fin da l'onn mintga dretg sin in tal sustegniment.
Fin oz han gia varga 5'000 Bosniacs e Bosniacas obtegnì agids finanzials da reintegraziun ch'èn vegnids concedids da las autoritads svizras. 
Plinavant èn pli che 1'200 burgais bosniacs s'annunziads al program e vegnan a returnar ils proxims mais an la Bosnia-Herzegovina. 
Da menziunar esi er che l'agid da partenza ha dà a millis e millis Bosniacas e Bosniacs la pussaivladad da chattar en la Bosnia-Herzegovina ina nova existenza. 
Uschia han els per exempel pudì renovar lur chasa u lur abitaziun, fundar ina pitschna interpresa u finanziar in studi.
Plinavant metta la direcziun per svilup e collavuraziun (DEZA) a disposiziun dapi l'october 1997 en differents territoris dal pajais in'abitaziun cun ina u pliras stanzas a las Bosniacas ed als Bosniacs che n'han betg ina dimora en la Bosnia-Herzegovina. 
En quest connex vegn dà la preferenza a las persunas bosniacas che returnan da la Svizra. 
Quellas ston pajar a la DEZA in tschains minimal per mais.
Per tut quests motivs recumonda il post da cussegliaziun dal Grischun per persunas che returnan en lur pajais a tut las famiglias che han l'intenziun d'abandunar la Svizra l'onn 1998 da s'annunziar avant ils 31 da december 1997 per il program d'agid da reintegraziun. 
Per fugitivs renconuschids che vulan sa participar al program vala medemamain ils 31 da december 1997 sco davos termin d'annunzia.
Per ulteriurs scleriments stat il post da cussegliaziun dal Grischun per persunas che returnan en lur pajais gugent a disposiziun (tel. 081-257 25 37).
La regenza relascha ina glista da las chasas da tgiraLa regenza ha deliberà e relaschà la glista da las chasas da tgira pretendida da la lescha davart l'assicuranza da malsauns. 
Chasas che figureschan sin questa glista pon dar quint a las cassas da malsauns per lur prestaziuns da tgira.37 da total 45 chasas da tgira dal Grischun adempleschan las premissas da la lescha davart l'assicuranza da malsauns e da la planisaziun chantunala davart las chasas da tgira per pudair dar a quint lur prestaziuns a l'assicuranza obligatoria da malsauns. 8 chasas adempleschan las premisas almain quest mument mo per part. 
Questas chasas han memia pauc persunal u memia pauc persunal qualifitgà u ad ellas manca l'infrastructura necessaria. 
Ellas pon eventualmain vegnir recepidas pli tard en la glista, sch'ellas adempleschan alur las cundiziuns.
Gia 1994 è vegnida elavurada ina planisaziun cumplessiva dal basegn da chasas da tgira. 
Partind da questa planisaziun dal basegn è vegnida relaschada l'onn 1995 ina emprima glista da chasas da tgira, cunter la quala las cassas da malsauns han fatg recurs tar il cussegl federal. 
En sia decisiun da l'october 1996 ha il cussegl federal abrogà la glista da chasas da tgira da 1995. 
El ha bain considerà la planisaziun avant maun per suffizienta, ha dentant constatà che las premisas medicinalas e persunalas da las chasas na sajan betg cumprovadas suffizientamain per pudair dar ad ellas l'admissiun da daventar activas sin donn e cust da l'assicuranza obligatoria da malsauns. 
Il cussegl federal ha pretendì da la regenza grischuna da sclerir questa chaussa e da relaschar ina nova glista.
Ils davos mais èn vegnids fatgs ils scleriments necessaris en 45 chasas da tgira. 
Per vegnir recepida sin la glista da las chasas da tgira ha mintgina da quellas stuì cumprovar ch'ella disponia d'avunda persunal cun qualificaziun suffizienta ed er dals indrizs medicinals pretendids e ch'ella possia er garantir la tgira medicala.
In sboz da la glista da las chasas da tgira suttamess ad ina vasta consultaziun ha previs d'er admetter en ina atgna categoria chasas da tgira che han anc da cumprovar tschertas chaussas entaifer in termin fixà. 
Questa mira n'ha betg pudì vegnir realisada. 
Il cussegl federal ha entant decidì en ina procedura da recurs d'auters chantuns che mintga spezia d'admissiun provisoria na saja betg legala.
Ina politica moderna pertutgant la vegliadetgna pretenda che mintga chasa offereschia ina tgira cumplessiva per tuttas cussedentas e tuts cussedents, independentamain da lur basegn da tgira. 
I stoppia vegnir impedì che umans che vivian en ina chasa vegnian sfurzads da midar lur ambient conuschent. 
L'incarica da prestaziun colliada cun la recepziun sin la glista da las chasas da tgira è vegnida redegida correspundentamain.
La lescha federala davart l'assicuranza da malsauns prescriva als chantuns d'elavurar ina planisaziun per las chasas da tgira. 
Il resultat è da fixar en ina glista da las chasas da tgira. 
La recepziun sin la glista da las chasa da tgira è la premissa che las chasas pon dar quint sin donn e cust da l'assicuranza obligatoria da malsauns. 
Cun il relasch da la glista vegn realisada l'incarica tenor dretg federal.
Gronds custs per stizzar ils fieus en il Grischun meridiunalDals 16 fin la fin d'avrigl 1997 èn ars guauds da las vischnancas da Grono, Verdabbio, Castaneda, Sta. 
Maria di Calanca, Leggia e Cama. 390 hectaras guaud èn stadas pertutgadas dals incendis. 
Da l'entschatta ennà èn stads engaschads plirs corps da pumpiers, il servetsch forestal, la protecziun civila, voluntaris, interpresas privatas ed il militar. 
Il davos ha er mess a disposiziun numerus helicopters. 
L'entira acziun da stizzar fieu è vegnida manada da l'inspectur da pumpiers dal chantun. 
Pir plievgias abundantas en las emprimas emnas dal mais matg han pudì stizzar il fieu definitivamain.
Ils custs da stizzar imputabels èn fitg auts pervi dals custus engaschis dals helicopters (ca. 1.09 miu. francs) e muntan en tut a radund 1.48 miu francs. 
Per l'agid fitg prezius da l'armada n'esi betg vegnì dà quint. 
Ils custs da stizzar èn vegnids surpigliads da las suandantas instituziuns:- assicuranza per ils custs d'engaschament da l'institut d'assicuranza d'edifizis dal Grischun (500'000 francs),- fond d'agid urgent da la cassa per donns elementars dal Grischun (radund 313'000 francs),- contribuziun forestala dal chantun (radund 415'000 francs), ed- acziun da collecta dal Padrinadi svizzer per vischnancas muntagnardas per mauns da las vischnancas pertutgadas (radund 252'000 francs).
Ils 13 da mars 1997 era rut ora in incendi en l'Italia vischinanta ch'è sa derasà ils 17 da mars 1997 malgrà intensivas cuntermesiras sin il territori da "Ruscelina" a Brusio. 
L'incendì ha pudì vegnir mess sut controlla ils 22 da mars 1997 grazia a l'engaschament da plirs helicopters, dals corps da pumpiers da Brusio e Poschiavo, dal servetsch forestal local sco er da la protecziun civila. 
L'entira acziun da stizzar fieu è vegnida manada da l'inspectur da pumpiers dal chantun.
Ils custs da stizzar imputabels muntan a 192'600 francs e vegnan surpigliads da las suandantas instituziuns:- assicuranza per ils custs d'engaschament da l'institut d'assicuranza d'edifizis dal Grischun (119'000 francs),- contribuziun forestala dal chantun (radund 44'000 francs), e- vischnanca da Brusio (radund 29'000 francs).
L'uschenumnada convenziun da genocid è cun 124 stadis contractuals ina da las cunvegnas internaziunalas acceptadas il pli vastamain. 
Ella scumonda il genocid ed oblighescha ils stadis d'impedir e da chastiar quel. 
Il scumond da genocid vegn renconuschì da la dretgira internaziunala e da la cuminanza dals stadis sco dretg da disa internaziunal.
Da las vischnancasIl teater da la citad da Cuira obtegna per la stagiun da teater 1997/1998 ina contribuziun dal chantun da 200'000 francs.
Martin a Cazas en ina chasa da vegls e da tgira. 
Vi dals custs imputabels da radund 811'000 francs vegni garantì ina contribuziun dal chantun da 61 pertschient.
Cun grevezzas e cundiziuns vegn approvà il project preparativ per la modificaziun parziala e la sanaziun da la chasa da vegls e da tgira "Lindenhof" a Churwalden. 
Vi dals custs imputabels ch'èn calculads sin radund 1.3 miu. francs metta il chantun en vista contribuziuns da 58 pertschient.
Cun grevezzas e cundiziuns approvescha la regenza la modificaziun e l'engrondiment da la chasa da vegls e da tgira "Parc" a Lai. 
Vi dals custs imputabels ch'èn calculads sin 5.5 miu. francs vegnan messas en vista contribuziuns da 50 pertschient.
Il project da construcziun per ina nova halla da gimnastica dubla a Termin vegn approvà definitivamain. 
Vi dals custs imputabels da radund 1.9 miu. francs vegnan garantidas contribuziuns dal chantun da 25 pertschient.
Cun resalvas ed indicaziuns vegn approvada la revisiun parziala da la planisaziun locala da Langwies.
Approvadas vegnan las revisiuns totalas da las leschas da taglia d'Aschera e da Selma.
Per divers projects per la construcziun da vias en il chantun vegnan dads libers credits da total 538'000 francs.
Engi è stà fin uss inspectur da scola e daventa a l'entschatta d'avust 1998 il successur da Stefan Niggli, che va en pensiun a la fin da settember 1998.
355'000 francs da la "taglia sin ils vinars" van als fatgs socials dal GrischunLa mesadad dal retgav net dal chantun ord l'imposiziun dal commerzi en detagl e da la vendita da bavrondas destilladas vegn utilisà per intents d'util public. 
Da las entradas 1997 vegnan pajads 355'000 francs per 11 chasas d'uffants e scolas-dimora, set organisaziuns d'impedids, 24 uniuns, federaziuns, fonds e fundaziuns, otg organisaziuns d'agid a sasez e per in project.
Da las regiuns e vischnancasLa regenza approva las revisiuns parzialas da la constituziun cirquitala da l'Engiadin'ota, da la constituziun communala da Trin e da la lescha d'ustaria da Flem.
Vi dals custs imputabels da ca. 977'000 francs vegnan empermessas contribuziuns chantunalas da construcziun da bunamain 350'000 francs.
Per differents projects da construcziuns da vias vegnan dads libers credits d'in import total da 219'000 francs.
Là ha ella tratg circa 2580 conclus.
La regenza engrazia fitg a las collavuraturas ed als collavuraturs da l'administraziun chantunala per la lavur prestada. 
A las conburgaisas ed als conburgais giavischa ella tut il bun per la fin da l'onn sco er buna prosperitad en l'onn nov.
Il presidi da la regenza passa il 1. da schaner 1998 dad Aluis Maissen a Luzi Bärtsch, vicepresident daventa Klaus Huber.
Data da consegna:Gievgia, ils 4 da settember 1997Ina delegaziun dal parlament tirolais fa ina visita al GrischunPer motiv dal giubileum da 25 onns da l'Arge Alp e per intensivar las relaziuns da bun vischin fa ina delegaziun dal parlament tirolais sin invit dal cussegl grond dal Grischun mardis e mesemna, ils 9/10 da settember 1997 ina visita al Grischun.
Per metter in accent politic durant l'onn giubilar da l'Arge Alp dasper las pli diversas occurrenzas culturalas e socialas ha la direcziun dal cussegl grond organisà ina scuntrada sur ils cunfins ora da commembers dal parlament. 
Da vart dal Tirol sa participeschan il president dal parlament, la vizepresidenta ed il vizepresident, quatter presidents da fracziuns ed in parlamentari, ferton ch'il Grischun vegn represchentà dal president dal cussegl grond, dal vizepresident, dals tschintg presidents da las fracziuns sco er dal chancelier e da ses substitut.
Sin il program da l'occurrenza da dus dis stattan l'emprin di in stgomi general d'opiniuns pertutgant dumondas che surpassan ils cunfins, spezialmain davart la partenanza a la cuminanza da lavur dals pajais da las Alps, ed il segund di ulteriurs temas d'interess communabel. 
Il mardis han lieu differentas visitas e discussiuns a Cuira, entant che la mesemna è deditgada spezialmain a dumondas dal transit da las Alps e dal mantegniment da las vias sco er da l'agricultura da muntogna. 
Per quest intent vegnan explitgads als giasts da l'exteriur ils projects da sanaziun vi da la via dal San Bernardino e fatg ina visita ad in manaschi d'in pur muntagnard sin la Mantogna.
Indicaziuns pertutgant fotografiasTgi che vul far ina fotografia da questa societad è supplitgà dad esser mardi, ils 9 da settember 1997 a las 15.50 en il foier da l'edifizi dal cussegl grond, Masanserstrasse 3, Cuira.
Resalvas envers la nova ordinaziun federala davart la protecziun da las auasDa princip considerescha la regenza il sboz per ina nova ordinaziun federala davart la protecziun da las auas per in bun instrument. 
Ma ella refusa cleramain las disposiziuns davart la quantitad d'aua restanta e propona d'eliminar ulteriurs mancos.
Il sboz da la confederaziun per ina nova ordinaziun davart la protecziun da las auas tracta praticamain tut ils secturs ch'èn reglads en la lescha federala davart la protecziun da las auas, numnadamain las pretaisas envers las auas persas ch'èn da deviar, las pretaisas per la planisaziun, la construcziun ed il manaschi da las sereneras, la protecziun planisatoria da las auas (spezialmain da l'aua da fund), la garanzia da quantitads adequatas d'aua restanta, l'impediment d'autras influenzas duraivlas sin las auas sco er l'execuziun da la protecziun da las auas. 
La regenza beneventa la structura survesaivla da l'ordinaziun e la libertad d'agir ch'è daventada pli gronda per las autoritads. 
Cun la gronda part da las regulaziuns materialas va la regenza da princip d'accord, ma ella refusa expressivamain la garanzia da quantitads adequatas d'aua restanta. 
Ultra da quai constatescha ella ulteriurs mancos: Per part è il sboz formulà a moda fitg cumplitgada, i mancan pretensiuns per la qualitad da l'aua da funs e l'idea preventiva n'è betg vegnida resguardada avunda en il chapitel davart l'allontanament da las auas persas. 
Perquai vegni proponì d'eliminar anc quests defects.
La prescripziun, tenor la quala igl è da dumandar ina permissiun per prelevaziuns d'aua or d'auas currentas cun trajects che na mainan betg permanentamain aua, premess che l'aua dispona d'ina quantitad d'aua permanenta al lieu da la prelevaziun, cuntrafa, tenor l'opinun da la regenza, al princip da la separaziun da las pussanzas e da la legalitad. 
Sa basond sin il cler text sco er sin l'evidenta voluntad dal legislatur, constatescha la regenza che las disposiziuns pertutgant l'aua restanta en la lescha davart la protecziun da las auas n'èn betg d'observar per auas che sfundran dal tut durant pli che 18 dis per onn. 
Da questa constataziun esi da deducir stringentamain ch'i sto er esser pussaivel da prelevar aua senza dumandar ina permissiun en in lieu d'ina aua permanentamain currenta, sche l'ual na maina betg aua sin ses curs inferiur durant pli che 18 dis per onn. 
L'ordinaziun davart la protecziun da las auas sco ordinaziun executiva na po ni cumplettar, ni midar la lescha davart la protecziun da las auas, mabain ella sto suandar la mira da la lescha davart la protecziun da las auas e po sulettamain explitgar las regulaziuns ch'èn gia cuntegnidas da princip en la lescha.
Tenor la nova lescha davart la protecziun da las auas valan las disposiziuns pertutgant l'aua restanta sulettamain per auas currentas che mainan permanentamain aua. 
Auas currentas che na mainan betg aua durant pli che 18 dis per onn èn perencunter excepidas da las disposiziuns pertutgant l'aua currenta. 
L'ordinaziun davart la protecziun da las auas previsa vul uss er suttametter a l'obligaziun da dumandar ina permissiun las prelevaziuns d'aua or d'auas currentas cun trajects senza aua permanentamain currenta. 
Quest intent snega, tenor l'opiniun da la regenza, il cler text da la lescha. 
Ella propona d'elavurar l'ordinaziun en quel senn, ch'il champ d'applicaziun da las disposiziuns pertutgant l'aua restanta vegn limità sin quellas auas currentas, da las qualas la quantitad da deflussiun è pli gronda che nulla sin tut la lunghezza dal traject d'aua restanta.
Surdada da las lavurs per la construcziun nova e la renovaziun da l'ospital chantunal e regiunal retic: La regenza renvia la fatschenta ad ina reponderaziunEn connex cun la surdada da l'incarica tras la Fundaziun Ospital chantunal e regiunal retic a Cuira pertutgant las lavurs d'impressari per la construcziun nova da la chasa da letgs e per la renovaziun dal tract da visitas ha la regenza gì da s'occupar, en sias duas davosas sesidas, dals aspects concernent il dretg da submissiun dal cas. 
En il rom da duas refusas pertutgant las surdadas dispitaivlas da l'ospital chantunal aveva la dretgira administrativa dal chantun constatà en sias ponderaziuns a l'entschatta d'october, che las purschidas da las duas cuminanzas da lavur resguardadas hajan stuì vegnir exclusas da la concurrenza sco nunvalaivlas.
En sia funcziun sco autoritad da submissiun e suenter in'examinaziun detagliada ed ina ponderaziun dals interess publics che stattan en discussiun, è la regenza vegnida a la conclusiun, ch'ils interess dal chantun sco donatur da subvenziuns per ina applicaziun consequenta e correcta da las prescripziuns da submissiun decisivas prevalan cleramain envers quels da l'ospital chantunal per ina realisaziun sperta dal project. 
La regenza aveva gia fatg attent expressivamain a chaschun da l'approvaziun dal project da construcziun a l'observanza stricta da las disposiziuns valaivlas sco premissa per las contribuziuns chantunalas.
Suenter ch'ins n'ha betg tegnì quint da questa circunstanza cun surdar las lavurs a dus offerents cun purschidas nunvalaivlas, ha la regenza decidì da n'empermetter naginas subvenziuns, sche l'ospital chantunal e regiunal retic na revegn betg a sias decisiuns da surdada. 
La regenza ha uschia pretendì da l'ospital da reponderar anc ina giada questa chaussa. 
El duai decider surtut, sch'el duai surdar las lavurs dispitaivlas tras ina surdada directa ad in dals auters concurrents u tras ina nova publicaziun ed uschia tras ina repetiziun da la procedura. 
A la regenza displaschan ils ulteriurs retards, ma ella è da la ferma opiniun che las prescripziuns valaivlas sajan d'observar da tut ils participants.
Las mesiras encunter la sturnadad bovina vegnan sustegnidasLa confederaziun ha dà en consultaziun ina revisiun da l'ordinaziun davart epidemias d'animals, la quala vul adattar la regulaziun svizra a quella da la UE. 
Cun unifitgar las mesiras encunter la sturnadad bovina vegni fatg in pass impurtant per avrir las fieras da la UE per animals e per products d'animals da derivanza svizra. 
Per il mument observan 32 pajais restricziuns e scumonds d'importar envers la Svizra, tranter quels la majoritad dals pajais da la UE. 
Cun tschertas restricziuns beneventa la regenza questa regulaziun nova.
Contribuziuns umanitarasIl chantun Grischun sustegna en il rom da sias pussaivladads finanzialas agids da svilup ed en cas da catastrofas a l'ester. 
En quest senn conceda la regenza contribuziuns d'in import total da 54'000 francs a las suandantas instituziuns ed als suandants projects:- Swissaid en favur dal project "Mantegniment da l'ambient en la Sierra dal nord, Ecuador",- Swisscontact en favur dal program per promover il mastergn en Bolivia,- Amis svizzers da las vischnancas d'uffants SOS en favur dal project "Construcziun da la scola Hermann-Gmeiner a Ca Mau, Vietnam",- Médecins sans Frontières en favur dal sustegn dal sistem da sanadad per il pievel tibetan,- Agid protestant svizzer (HEKS) en favur dal project da svilup "Garanzia d'alimentaziun e svilup da vischnancas a Cambodscha",- Helvetas en favur dal project "Agricultura cun sauaziun a Fuladugu e Siby, Mali",- Armada dal salit en favur dal project "Canorta d'uffants a Carmo do Rio Claro, Brasilia",- Agid cun medicaments, apparats medicinals e d'ospital per la Rumania, e- Uniun "Pro Predeal, Bravuogn", che vul meglierar las cundiziuns da viver en la citad rumena Predeal.
Da las vischnancasLa regenza approva cun recumandaziuns la revisiun parziala da la planisaziun locala da Beiva e la revisiun parziala da la planisaziun locala da Tartar.
Cun anim en il futur - Gea a la revisiun totala da la constituziun chantunalaIl temp dad oz è caracterisà da grondas midadas che portan ton numerusas schanzas sco er numerus ristgs. 
La midada permanenta porta di per di novas provocaziuns ed è cumbinada cun ina tscherta malsegirezza. 
Quai che valaiva anc ier per definitiv, po gia esser antiquà damaun. 
En talas situaziuns basegna la societad in cumpass che mussa la direcziun generala. 
Quai è ina da las incumbensas d'ina constituziun chantunala. 
La constituziun grischuna na po dentant betg satisfar pli en la furma actuala a las grondas pretaisas. 
Ils 28 da settember 1997 vegnan las vischinas ed ils vischins a decider, schebain las lavurs per ina nova constituziun chantunala duain vegnir iniziadas u betg.
Il temp per ina revisiun totala è madirLa constituziun chantunala valaivla datescha da l'onn 1892. 
Numerus secturs essenzials èn dentant vegnids surpigliads da constituziuns pli veglias. 
Da lez temp ha l'administraziun chantunala acquistà circa l'emprima maschina da scriver ed ella ha obtegnì l'emprima colliaziun da telefon. 
Cunquai ch'ils automobils eran anc scumandads en il Grischun, viagiav'ins en charrotscha, a chaval u a pe. 
Dapi alur è succedida ina midada sociala ernorma che sa manifestescha malgrà pli che 20 revisiuns parzialas be a moda minimala en la constituziun chantunala. 
Differentas disposiziuns èn daventadas oz obsoletas, autras èn strusch pli chapaivlas pervi da lur cuntegn u pervi da lur formulaziuns. 
La realitad constituziunala sa differenziescha en plirs puncts dal text constituziunal e secturs impurtants n'èn gnanc cuntegnids u registrads be fragmentariamain. 
La constituziun chantunala è sco in vestgì vegl che mava sco culà tar la cumpra, che na stat dentant oz bain. 
Ella ha munglaments pertutgant il cuntegn sco er furmals che ston vegnir eliminads. 
La necessitad per ina revisiun totala na vegn betg contestada en il cussegl grond ed en la regenza e vegn er cumprovada entras in'expertisa independenta.
Far ina revisiun totala da la constituziun chantunala vul dir da reponderar fundamentalmain il dretg constituziunal existent en tut las parts. 
Ella dat la pussaivladad da far refurmas ed adattaziuns là, nua che la constituziun valaivla n'è betg pli adequata al temp. 
I na sa tracta betg d'ina revisiun totala per amur da la revisiun, mobain questa ha la finamira, d'obtegnair ina lescha da basa moderna, chapaivla e manaivla al burgais. 
I sa tracta pia da rinforzar il cumprovà e d'introducir las novaziuns necessarias.
Tschertas mancanzas da nossa constituziun chantunala pudessan er vegnir eliminadas cun agid da revisiuns parzialas. 
En questa moda essan nus dentant betg en il cas da sligiar tut ils problems. 
La constituziun restass ina cuntschadira nuncumpletta. 
Be ina revisiun totala permetta da crear ina constituziun cumpacta. 
Be alur datti la pussaivladad da metter en discussiun dumondas da princip statalpoliticas. 
En quest connex pon tut las vischinas e tut ils vischins exprimer, co els vulan furmar lur stadi pertutgant las incumbensas publicas, l'organisaziun da las autoritads sco er lur dretgs ed obligaziuns. 
"L'identitad" che vegn elavurada uschia furma il punct da partenza da l'identificaziun da las burgaisas e dals burgais cun il chantun. 
Ella rinforza l'identitad dal chantun en sia diversitad.
Eventuals secturs da refurmaLa revisiun totala da la constituziun chantunala ha per mira da garantir per il futur la libertad d'agir da tut ils stgalims statals e da crear la basa per sligiar ils problems futurs. 
Per quai motiv na dastga la revisiun betg sa cuntentar be cun adattaziuns furmalas e linguisticas. 
Midadas dal cuntegn sin differents secturs èn indispensablas. 
Senza vulair preschentar soluziuns sa tracti da discutar las sequentas dumondas en il rom da las lavurs da revisiun:Èn las cumpetenzas repartgidas a moda optimala sin ils differents staglims statals (chantun, regiun, vischnanca)? 
Ultra da questa e da sumegliantas dumondas pertutgant l'organisaziun statala sa tracti er anc da la collavuraziun en las regiuns sco er sur il cunfin dal chantun or (cun ils chantuns/vischnancas cunfinants/as e cun l'exteriur).
Pussibilitescha l'organisaziun administrativa dal chantun en il futur a mintga stgalim d'accumplir effizientamain e raziunalmain las incumbensas sin lur sectur da cumpetentas? 
En quest connex esi da menziunar sco chavazzins las corporaziuns da vischnancas e las aglomeraziuns.
Lubescha l'urden da cumpetenzas tranter pievel, parlament e regenza ina procedura democratica ed en il medem temp objectiva e confurma al temp? 
Po il pievel s'exprimer davart tut las dumondas impurtantas? 
I sa tracta da secturs sco condecisiun dal pievel en dumondas administrativas (referendum administrativ), la pussaivladad dal referendum encunter singulas disposiziuns da la lescha (referendum constructiv), il referendum facultativ da lescha u dal sistem electoral.
Ils principis da l'urden da finanzas duain vegnir resumads en la constituziun. 
Quai pertutga l'acquisiziun, l'administraziun ed il diever dals daners publics.
Incontestà è il basegn da revisiun da l'organisaziun giudiziala dal Grischun. 
Las lavurs persuenter èn gia vegnidas instradadas independentamain da la revisiun totala da la constituziun chantunala.
Condecisiun dal pievel è garantidaL'elavuraziun d'in sboz da la constituziun duai vegnir surdada ad ina cumissiun d'experts che duai tegnair quint da la diversitad linguistica, culturala, geografica e politica da noss chantun. 
En ina vasta procedura da consultaziun pon tut las burgaisas ed ils burgais interessads s'exprimer vers quest sboz. 
Cun ulteriuras mesiras vegn garantida plinavant l'infurmaziun permanenta da la populaziun. 
Questa procedura garantescha ina constituziun chantunala manaivla al burgais che vegn purtada da tuts.
Cun l'actuala decisiun da princip na vegn dentant betg cumprà il "giat en il sac", pertge che davart la nova constituziun ha il pievel da decider obligantamain en ina votaziun. 
Quel po decider alur libramain, schebain il resultat preschentà correspunda a sias ideas e sch'el vul acceptar la constituziun u sch'el vul refierer quella.
Crear buna premissasIl medem mument cun la dumonda da princip duain vegnir creadas cundiziuns generalas favuraivlas per ina buna reussida dalla revisiun totala e quei cun introducir pussaivladads differenziadas da s'exprimer. 
Persuenter sto vegnir adattada la constituziun valaivla. 
Quai è l'object dal segund project.
Sco recumandà en l'expertisa independenta proponan il cussegl grond e la regenza da pussibilitar uschè numnadas votaziuns da variantas. 
Tar questa procedura pon ils votants decider en votaziuns separadas davart variantas pertutgant singuls artitgels.
Tar l'acceptaziun da questa revisiun pudess per exempel vegnir preschentada als votants la dumonda per in remplazzament dal referendum obligatori da lescha entras il referendum factulativ da lescha u questa da la partiziun da l'administraziun a moda separada sco varianta.
Uschia tegna ella quint al fatg che la procedura da votaziun optimala po anc pir vegnir fixada, cura ch'il text da la constituziun è enconuschent. 
La procedura proponida pussibilitescha a las vischinas ed als vischins ina manifestaziun libra e vardaivla da l'opiniun. 
Ella porta al pievel dapli dretgs da cooperaziun, cunquei ch'ins po s'exprimer en votaziuns separadas davart novaziuns dispitaivlas.
Ton la decisiun da princip per la revisiun totala da la constituziun chantunala sco er l'adattaziun da la procedura èn vegnidas beneventadas cleramain dal cussegl grond e da la regenza e valan la paina da vegnir sustegnidas. 
Ina nova constituziun chantunala che tegna quint da las pretaisas socialas, economicas e giuridicas furma ina buna basa per sligiar ils problems actuals e futurs. 
En num da la regenza e dal cussegl grond intimesch jau Vus da gidar a rinforzar il Grischun cun in "Gea" persvadent per ils dus projects e da demussar ch'il Grischun è "en buna constituziun".
Cusseglier guvernativ dr. 
Ina lescha per promover la cultura adattada als basegns.
La nova lescha per promover la cultura è vegnida adattada als basegns da la lavur culturala grischuna: Ella resguarda las atgnadads da nossa lavur culturala cun metter prioritads. 
Cun mesiras decisas da promoziun duain vegnir megliuradas ultra da quai las deblezzas da la promoziun culturala da fin uss. - Il cussegl grond ha deliberà questa lescha unanimamain (102 encunter 0) ed ha er accentuà uschia la necessitad da la promoziun culturala.
La definiziun da la cultura che furma la basa da questa lescha è fitg averta e cumplessiva. 
Ella cuntegna medemamain ils secturs dals arts, dals classics fin agl art da video, la cultura da laics e la cultura populara, il mantegniment e la promoziun da las regiuns linguisticas, la perscrutaziun dal spazi cultural e da viver, dentant er la cultura dals giuvenils.
Tgi che promova tut, promova nagut en urden. - Questa critica che sa drizza encunter il princip da repartiziun eguala sto sa chapescha vegnir prendida seriusa. 
Malgrà che la nova lescha prevesa custs supplementars da 2.5 miu. francs per la promoziun da la lingua e cultura, ston ils meds vegnir impundids a moda ponderada.
La nova lescha per promover la cultura prova da tegnair quint da quests interess differents cun avair en egl ina promoziun decisa da prioritads, dentant er cun promover il medem mument avertamain projects. 
Domadus presupponan il medem: ina lescha da promoziun adattada als basegns.
Ils puncts principals da la promoziun.....- La cultura e las linguas duain vegnir mantegnidas. 
Oravant tut las regiuns linguisticas dal Grischun cun sias trais linguas e ses divers idioms meritan ina tgira plain quità.- Cun contribuziuns a las instituziuns culturalas da muntada duai la basa da la cultura grischuna vegnir rinforzada.- La scolas da cant e musica prestan lavur da basa sin il sectur cultural e da giuventetgna e meritan uschia in sustegniment correspundent.- Cun concurrenzas e stipendis libers poi vegnir purschì impuls per las persunas activas sin il champ cultural.- Las atgnas iniziativas da la lavur culturala da laics e da la cultura populara duain vegnir sustegnidas cun contribuziuns a las federaziuns tetgalas e per curs spezialisads.- Per render attent in publicum interessà obtegnan las bibliotecas contribuziuns per renovar lur effectivs.- Il sustegniment da la cultura da giuventetgna duai permetter als giuvenils da viver lur atgna cultura.- Ils puncts debels specifics duain vegnir eliminads entras programs d'accents.- La perscrutaziun da la cultura merita in sustegniment intensivà, gist en in chantun da tala diversitad culturala e linguistica...... e la promoziun libra da projectsCumplessiva na duai betg esser almain la chapientscha da la cultura, mobain er la promoziun da projects. 
En quest connex po vegnir fatg diever da la pratica cumprovada da la cumissiun per promover la cultura. 
Questa cumissiun che sa cumpona da set represchentantas e represchentants dals secturs culturals ils pli differents na selecziunescha betg entras ina chapientscha da la cultura restrictiva, mobain tschenta er clers criteris qualitativs.
Mantegnair il tradiziunal - recepir il novLa cultura permetta a l'uman da chapir meglier sia situaziun, damai ch'ella demussa sia relaziun envers il mund, la societad e l'ierta tradiziunala; uschia definescha il cussegl europeic las prestaziuns culturalas. 
Ditg in zichel pli simpel: La cultura creescha in spievel da nossa societad, mussa nus en nossa particularitad. 
Dapli tendenzas e secturs culturals differents che vegnan integrads e pli divers che quest maletg daventa. 
La lavur culturala tradiziunala e las novas tendenzas, la cultura tradiziunala e l'avantgarde furman pia nagins cuntrasts ch'excludan in l'auter, mobain differentas modas da viver che dattan ensemen in interessant e different maletg.
Na betg cultura populara encunter lavur professiunala,mobain cultura populara e lavur professiunalaLa diversitad culturala da noss chantun è impressiunanta, furma il medem temp dentant er in'obligaziun. 
Gia la plurilinguitad che sa manifestescha en noss dialects ed idioms è ina ritgezza cultura impressiunanta cun ina cultura populara pregnanta. 
La cultura populara manegia questa cultura ch'è sa furmada da las circumstanzias da viver tradiziunalas e da las furmas da viver, sco per exempel il cant choral fitg derasà, il moviment musical, il teater da laics, dentant er la cultura da noss museums e da nossas bibliotecas. 
Questas furman il fundament d'ina regiun culturala. 
Da l'autra vart esi la lavur culturala professiunala che dat impuls essenzials en connex cun la confruntaziun e cun la provocaziun dal temp ed en furma experimentala. 
Ina regiun culturala vitala basegna domaduas, la colliaziun e l'innovaziun. 
Gist sil sectur dal teater pudain nus persequitar adina puspè quella collavuraziun captivanta tranter laics ed acturs professiunals.
In pled pertutgant ils custs ed il nez economicNa sa tracti betg tar las expensas per la cultura d'in luxus che nus na pudain betg sa lubir pli? 
Èn expensas supplementaras inditgadas oz? 
- Da refusar èn expensas supplementaras alur, sch'ellas n'èn betg giustifitgadas pli. 
Franc datti anc adina cerchels che considereschan expensas culturalas per in luxus che nus na pudain betg sa lubir pli en temps che las finanzas daventan pli e pli stgarsas. 
Questa optica n'è dentant betg acceptabla.
Ina lavur culurala vitala è il spievel d'ina societad. 
Ella po contemplar sasezza en quel, ella chatta en quel sia identitad. 
Ina crisa è adina er ina crisa d'identitad e quella na po betg vegnir supperada be cun mesiras economicas. 
La "persunalitad" culturala d'in pajais è manegiada, sch'il professer da dretg public Peter Saladin di en in artichel: "Sch'il stadi vul esser a lung termin in urden stabil, fidà ed avert, sto el s'occupar spezialmain da sias incumbensas culturalas".
Ultra da quai dastga vegnir constatà che la promoziun da la cultura n'è betg ina but senza fund. 
Diversas studias mussan che las contribuziuns statalas per promover la cultura dastgan tuttavia er vegnir consideradas sco investiziuns, investiziuns che rendan dal reminent in pulit zic dapli che sin tscherts auters secturs. 
Plinavant è la promoziun da nossa cultura in argument impurtant per il Grischun sco lieu turistic.
La nova lescha per promover la cultura merita in GEA,perquai ch'ella pussibilitescha ina promoziun da la cultura adattada al Grischun e perquai che la promoziun da la cultura è gist oz da speziala muntada.
Data da la consegna:Gievgia, ils 4 da settember 1997Da las tractandas da la regenzaLa regenza è per ina interrupziun a termin restrenschida da la gravidanzaDa princip è la regenza grischuna per ina liberaziun da l'interrupziun a termin da la gravidanza en Svizra. 
Ella propona in termin da 12 emnas e vul cumbinar l'interrupziun a termin cun ina cussegliaziun obligatoria.
La confederaziun vul reglar da nov l'interrupziun da la gravidanza en il cudesch penal svizzer. 
Il sboz preliminar correspundent prevesa ch'ina interrupziun da la gravidanza è nunchastiabla, sch'ella vegn fatga aifer 14 emnas dapi l'entschatta da la davosa perioda sin dumonda da la dunna e cun la cooperaziun d'in medi patentà u d'ina doctoressa patentada. 
Suenter la scadenza da quest termin è l'interrupziun da la gravidanza nunchastiabla, sch'ella è inditgada tenor il giudicament medical per evitar il privel d'in donn corporal gravant u d'ina crisa psichica gravanta tar la dunna. 
Il privel stu esser tant pli grond, pli fitg che la gravidanza è progredida.
La regenza è s'occupada detagliadamain cun las dumondas eticas che resultan d'ina interrupziun da la gravidanza. 
Ella ha ponderà fitg bain tranter ina soluziun d'indicaziun medicinala ed ina tala a termin ed è arrivada a la conclusiun ch'ina soluziun a termin modifitgada envers la proposta da la confederaziun saja la pli adequata a la situaziun dad oz e possia perquai vegnir sustegnida.
En sia posiziun a l'uffizi federal da giustia accepta la regenza grischuna da princip ina liberalisaziun da l'interrupziun da la gravidanza, vul dentant reducir il termin da 14 sin 12 emnas e cumbinar quel cun ina cussegliaziun obligatoria. 
En vista a la muntada da la decisiun d'ina interrupziun da la gravidanza en cumbinaziun cun il conflict etic d'ina gravidanza nunvulida pari raschunaivel a la regenza ch'ina cussegliaziun obligatoria duai accumpagnar ina interrupziun a termin.
La regulaziun giuridica odierna na satisfa pli. 
Ina interrupziun a termin metta l'atgna responsabilitad da la dunna en il center ed eliminescha intschertezzas ed inegualitads giuridicas ch'existan anc. 
Il cudesch penal svizzer vegn accordà cun ina pratica liberala che regna en pli e pli chantuns. 
Ultra da quai adattescha la Svizra sia legislaziun a quella da la gronda maioritad dals pajais europeics ch'applitgeschan er ina interrupziun a termin da la gravidanza.
In termin da 12 emnas è tenor l'avis da la regenza in bun cumpromiss. 
Ella parta dal fatg che l'interrupziun a termin na vegn betg a chaschunar in agument dal dumber da las interrupziuns da la gravidanza. 
Las experientschas da l'exteriur cumprovan ch'il dumber dals aborts è per la gronda part independent da la regulaziun legala. 
Per la Svizra pon ins cumprovar che la pratica pli e pli liberala dals davos onns è vegnida accumpagnada d'ina diminuziun da las interrupziuns. 
En l'entir mund vali che là, nua ch'ina pratica liberala da l'interrupziun da la gravidanza è colliada cun in bun access a l'infurmaziun davart la sexualitad e la prevenziun sexuala, ins po constatar las ratas d'interrupziun las pli pitschnas. 
Cun la liberalisaziun proponida esi perquai d'accentuar las mesiras da prevenziun.
Infurmaturs:- cusseglier guvernativ dr. 
Peter Aliesch, tel. 081-257 25 01- Mathias Fässler, secretari dal departament, tel. 081-257 25 11Da las vischnancasCun directivas e cundiziuns approva la regenza il project per la construcziun nova d'ina dimora da la Culav (fundaziun center grischun per lavuratoris e dimoras d'impedids). 
Resalvada resta la subvenziun dal project da construcziun tras l'uffizi federal da las assicuranzas socialas. 
Als custs che pon vegnir quintads da ca. 5.8 milliuns francs vegn empermess ina contribuziun chantunala da construcziun da 40 pertschient.
Envers l'uffizi federal per il traffic, secziun concessiuns per pendicularas, vegni proponì da dar a las pendicularas da Samignun SA la concessiun per ina sutgera da sis da Planer Salaas sin il piz Greit.
Per differents projects da construcziuns da vias en il chantun vegni dà liber credits d'in import total da radund 4.6 milliuns francs.
El cumenza sia plazza la mesadad da settember 1997.
Niklaus Frey, naschì l'onn 1963, da Wattwil SG, domicilià a Cuira, daventa a partir da l'entschatta da settember 1997 manader da secziun tar l'uffizi da persunal e d'organisaziun.
El cumenza sia plazza l'entschatta da november 1997.
Diesch pertschient rabat sin las premias da l'assicuranza d'edifizisSin las premias da l'assicuranza d'edifizis per l'onn 1998 vegni concedì ina reducziun unica da pretsch da diesch pertschient. 
Il bun andament dal donn sco er buns retgavs da la facultad rendan pussaivla questa participaziun al resultat.L'onn 1998 vegn l'assicuranza d'edifizis dal Grischun a reducir tut las premias per diesch pertschient ad interim. 
En vista a las premias ch'èn gia oz fitg bassas, na chaschuna quai en il singul cas savens betg in grond respargn. 
Ma en tut restan tuttina 3.5 milliuns francs tar las proprietarias ed il proprietaris da chasas dal Grischun.
Pitschens donnsLa preschientscha d'ina prevenziun efficazia dals donns e da l'assicuranza en ils mauns da l'assicuranza chantunala d'edifizis ha ina gronda efficacitad per consequenza. 
La quota da donns sa chatta dapi onns per 40 pertschient sut quella da quels chantuns che n'enconuschan betg il sistem da l'assicuranza da dretg public. 
Prevegnir n'è betg sulettamain meglier, mabain er pli bunmartgà che guarir.
Gronds retgavs da la facultadL'assicuranza d'edifizis è obligada d'acceptar tut las ristgas e da cuvrir illimitadamain ils donns assicurads. 
Perquai sto ella avair ultra da potentas reassicuranzas er grondas reservas. 
La politica d'investiziun precauta ed a lunga vista sa mussa en buns retgavs da la facultad. 
Quels vegnan puspè duvrads per furmar las reservas e per finanziar las fatschentas. 
Ils pitschens donns ed ils gronds retgavs da la facultad ensemen cun in'administraziun extraordinariamain favuraivla èn il motiv, pertge che las premias da l'assicuranza d'edifizis èn diminuidas dapi l'onn 1986 per passa 35 pertschient. 
En il Grischun importan ellas mo la mesadad da las premias da quels chantuns che n'enconuschan betg in'assicuranza d'edifizis da dretg public. 
Tuttina po l'assicuranza d'edifizis dal Grischun finanziar la prevenziun encunter incendis ed ils corps da pumpiers cun var diesch milliuns francs per onn ch'èn entrads tras las premias.
Persuna da referenza:dr. 
Ils chantuns alpins èn per la taxa d'energia tenor il cussegl naziunalLa conferenza da las regenzas dals chantuns alpins (CRCA) è unanimamain per introducir ina taxa directiva d'energia tenor il concept dal cussegl naziunal. 
Quest concept è da preferir a quel da la cumissiun dal cussegl dals chantuns, perquai ch'el sa lascha realisar pli spert, garantescha ils meds che vegnan basignads en furma suffizienta ed è abel da chattar ina maioritad. 
Sco in studi da l'Electrowatt Engineering ha mussà è necessari per ils proxims 25 onns in basegn da finanzas da var 11 milliardas francs per garantir la cumpetitivitad da las ovras idraulicas existentas e per meglierar l'ecologia da las auas en ils territori da las Alps svizras.
Ina taxa directiva sco emprima cundiziun per liberalisar il martgà d'electricitadL'introducziun d'ina taxa directiva sin energias betg regenerablas è per la CRCA ina premissa stringenta per liberalisar il martgà d'electricitad. 
Ella considerescha la taxa per uschè dir sco "pretsch d'entrada en il martgà d'electricitad liber". 
Sco quai che la CRCA ha gia accentuà pli baud vegn la liberalisaziun dal martgà d'electricitad numnadamain ad avair renconuschidamain consequenzas finanzialas ed ecologicas, uschenavant che la midada dal sistem dal martgà na vegn betg cumbinada cun mesiras directivas ("eco-dumping", "investiziuns betg amortisablas" etc).
Igl è inditgà d'introducir la taxa d'energia uschè spert sco pussaivelLa liberalisaziun dal martgà succeda pli spert che giavischà da l'economia d'electricitad. 
Uschia ha la Germania liberalisà en il fratemp cumplettamain ses martgà d'electricitad. 
Consequentamain datti ina dira concurrenza per il provediment da las citads tudestgas. 
Da questa concurrenza èn er participadas interpresas d'electricitad svizras. 
Las citads svizras vulan far pari sin quest sectur e pretendan da vegnir furnidas cun electricitad per cundiziuns equivalentas per las citads da l'exteriur. 
La dinamica dal martgà na s'orientescha betg tenor las disposiziuns transitorias legislativas. 
Perquai è necessaria ina introducziun speditiva da la taxa d'energia. 
Quai è pussaivel mo cun il conclus davart la taxa d'energia tenor il cussegl naziunal, il qual è vegnì considerà per confurm a la constituziun e ch'è gia sa mussà per abel da chattar ina maioritad.
Ils meds da la taxa directiva vegnan duvrads urgentamaina) per garantir la cumpetitivitad da l'utilisaziun da la forza idraulicaEn il studi da l'Electrowatt Engineering per incarica da la CRCA davart "il basegn finanzial per mantegnair las ovras idraulicas existentas e per meglierar l'ecologia en il territori da las Alps svizras" vegn mussà che dastgassan resultar tras la liberalisaziun dal martgà d'electricitad investiziuns betg amortisablas (IBA) en la dimensiun da circa 1,8 milliardas francs (cun ina derasaziun relativamain auta, mintgamai tenor il svilup dal martgà d'electricitad futur e dals pretschs dal martgà resultants) tar las ovras idraulicas svizras. 
Per garantir la cumpetitivitad da las ovras idraulicas indigenas èn ils meds da la taxa d'energia er d'utilisar per cumpensar las IBA inevitablas. 
Qua sa tracti d'ina pretaisa centrala da la CRCA. 
En quest connex essan nus s'exprimids repetidamain persuenter da colliar la finanziaziun da las IBA a criteris stringents (model cun l'obligaziun d'impegnaziun e da restituziun).b) per pudair renovar tecnicamain las ovras idraulicas existentasLa renovaziun tecnica da las ovras idraulicas existentas è in'ulteriura mesira per garantir la cumpetitivitad. 
Per quest intent è d'impunder mo en ils chantuns alpins in basegn finanzial en la dimensiun da 140 milliuns francs per onn. 
Da quels vegnan ils possessurs dals stabiliments a pudair procurar sezs ina part senza pregiuditgar la cumpetivitad. 
Circa la mesadad da quest import - 70 milliuns francs per onn u 1,75 milliardas francs en 25 onns - èn dentant da finanziar cun meds da la taxa directiva d'energia tenor il cussegl naziunal.c) per augmentar la valita ecologica da las auas en il territori da las Alps svizrasSin fundament da las experientschas executivas da fin uss cun la lescha davart la protecziun da l'aua è la CRCA da la ferma persvasiun che enstagl da quotas d'aua restanta calculadas matematicamain (mesiras punctualas) pudessan vegnir prendidas autras mesiras, ch'èn ecologicamain pli efficazias. 
Ella propona perquai da realisar in model, tenor il qual las auas utilisadas en il territori da las Alps duain obtegnair ecologicamain dapli valita a basa d'in concept general cumplessiv. 
L'idea fundamentala da questa ponderaziun globala è in meglierament da "las auas sco spazi da viver" senza reducziuns da producziun per las ovras da forza idraulica. 
Per realisar quest model, significativ tant ord vista ecologica sco er da la politica d'energia, datti in basegn finanzial da total var 6 milliardas francs durant 25 onns u da circa 240 milliuns francs per onn.
Sco auas utilisadas en il senn da noss model na valan betg mo questas auas che vegnan utilisadas directamain per l'explotaziun d'energia, mobain er questas che vegnan influenzadas indirectamain da la producziun d'energia. 
Damai ch'er mesiras da cumpensaziun pon servir sut circumstanzas ad in augment ecologic, ston er esser permessas intervenziuns tar auas betg utilisadas. 
Sut questa categoria esi da chapir intervenziuns tecnicas, da manaschi e da l'administraziun tecnica ch'èn adattadas da meglierar la qualitad da "las auas sco spazi da viver". 
Perquai duain er vegnir resguardadas mesiras ord l'ambient da las auas.
Cumpilaziun dal basegn finanzial per ils proxims 25 onns(Cifras sco cifras directivas)
La cumissiun predeliberanta deliberescha unanimamain la lescha da submissiunIls 22 da december 1997 ha ina cumissiun predeliberanta dal cussegl grond tractà a fund sut il presidi da deputà Christoph Suenderhauf ed en preschientscha da cusseglier guvernativ Luzi Bärtsch, schef dal departament da construcziun, traffic e selvicultura il sboz per ina nova lescha chantunala da submissiun. 
La cumissiun ha decidì unanimamain da tractar il project ch'è planisà per la sessiun dal schaner 1998. 
Ella considerescha il sboz da la lescha, ch'è daventada necessaria oravant tut sin fundament da las directivas stringentas da la lescha federala davart il martgà intern, per in bun e modern project per reglar ils fatgs da submissiun sin il sectur chantunal e communal. 
Tenor l'avis da la cumissiun predeliberanta sto l'execuziun dentant vegnir observada tut spezialmain per betg derasar il furmalissem. 
En quest connex è la cumissiun dentant conscienta che quest postulat tschenta grondas pretaisas als posts che surdattan incaricas dentant er a las instanzas da meds legals.
Cun la nova lescha da submissiun vegni tegnì quint da la liberalisaziun pretaisa e da l'access al martgà liber da discriminaziuns per incaricas publicas sut las limitas minimalas da la GATT. 
La cumissiun è sco la regenza persvasa dal fatg che questa regulaziun è per las vischnancas ina regulaziun raschunaivla e pratitgabla. 
Uschia vegni pussibilità a las vischnancas da surpigliar integralmain questa lescha senza stuair relaschar atgnas disposiziuns da submissiun che stuessan correspunder en mintga cas a las pretaisas da la lescha davart il martgà intern.A moda animada èn er vegnidas discussiunadas las differentas limitas minimalas per la surdada a maun liber, la procedura d'invit e la procedura averta u selectiva. 
La cumissiun è vegnida unanimamain a la conclusiun che las valurs da las incaricas proponidas da la regenza pon vegnir acceptadas sco soluziun equilibrada. 
Per pudair tegnair quint da la problematica en relaziun cun ils auters chantuns, nua che valan per part autras limitas minimalas ed offeriders grischuns pudessan esser en dischavantatg, ha la cumissiun previs expressivamain ina nova disposiziun, tenor la quala la regenza po adattar tenor basegn las valurs da las incaricas per garantir l'egualisaziun interchantunala.
Unanimamain èn la finala er vegnidas beneventadas las prescripziuns davart la protecziun dals lavurers e las cundiziuns da lavur. 
Qua tras vegn la pratica cumprovada fin uss ch'è ton per ils lavurers sco er per ils patruns da gronda muntada surpigliada en il dretg nov e per part schizunt accentuada. 
La finala considerescha la cumissiun predeliberanta materialmain per en urden che la regenza - analogamain a las prescripziuns da la GATT - vegn declerada cumpetenta per relaschar las disposiziuns executivas necessarias.
En quest senn ha la cumissiun concludì da recumandar al cussegl grond d'entrar en il project sco er da vulair prender enconuschientscha da la liquidaziun da differents postulats pendents.
Revisiun parziala da la lescha chantunala da tagliaDavent dal 1. da schaner 2001 vegn applitgada directamain la lescha federala davart l'armonisaziun da las taglias directas dals chantuns e da las vischnancas (lescha d'armonisaziun). 
Quella remplazza las regulaziuns chantunalas divergentas. 
Sin il medem termin sto la lescha chantunala da taglia vegnir adattada al dretg federal.
Il departament da finanzas e militar iniziescha la procedura da consultaziun pertutgant la revisiun parziala da la lescha chantunala da taglia. 
La revisiun parziala cumpiglia principalmain ils sequents secturs:Adattaziuns al dretg d'armonisaziunTut las disposiziuns da la lescha da taglia vegnan examinadas en quest senn, sch'ellas correspundan a la lescha d'armonisaziun. 
Midadas essenzialas sa resultan en quai connex sin il sectur da las deducziuns sco er concernent imponer taglia sin las rentas d'AVS e da AI.
Adattaziuns ord vista dal chantunSut quest titel vegnan differents puncts da revisiun mess en discussiun, tranter auter er imponer taglia sin la valur da l'atgna fittanza.
Cun la fixaziun tenor il preschent po vegnir tegnì quint in pulit zic meglier al princip da l'imposiziun tenor la capacitad economica, damai che l'incassament da la taglia correspunda meglier a las entradas cuntanschidas ed eventualas variaziuns d'entradas pon vegnir resguardadas pli spert.
Dretg davart la taglia supplementara e la taglia penalaEn quest pachet da revisiun vegnan adattadas principalmain las disposiziuns davart las taglias penalas al dretg d'armonisaziun ed a las garanzias minimalas da la convenziun europea per proteger ils dretgs umans (CEDU).
L'onn 1999 duai il project vegnir tractà en il cussegl grond e suenter vegnir suttamess al pievel per la votaziun.
Diesch pertschient rabat sin las premias da l'assicuranza d'edifizisSin las premias da l'assicuranza d'edifizis per l'onn 1998 vegni concedì ina reducziun unica da pretsch da diesch pertschient. 
Il bun andament dal donn sco er buns retgavs da la facultad rendan pussaivla questa participaziun al resultat.L'onn 1998 vegn l'assicuranza d'edifizis dal Grischun a reducir tut las premias per diesch pertschient ad interim. 
En vista a las premias ch'èn gia oz fitg bassas, na chaschuna quai en il singul cas savens betg in grond respargn. 
Ma en tut restan tuttina 3.5 milliuns francs tar las proprietarias ed il proprietaris da chasas dal Grischun.
Pitschens donnsLa preschientscha d'ina prevenziun efficazia dals donns e da l'assicuranza en ils mauns da l'assicuranza chantunala d'edifizis ha ina gronda efficacitad per consequenza. 
La quota da donns sa chatta dapi onns per 40 pertschient sut quella da quels chantuns chen'enconuschanbetgil sistem da l'assicuranza da dretg public. 
Prevegnir n'è betg sulettamain meglier, mabain er pli bunmartgà che guarir.
Gronds retgavs da la facultadL'assicuranza d'edifizis è obligada d'acceptartutlas ristgas e da cuvrir illimitadamain ils donns assicurads. 
Perquai sto ella avair ultra da potentas reassicuranzas er grondas reservas. 
La politica d'investiziun precauta ed a lunga vista sa mussa en buns retgavs da la facultad. 
Quels vegnan puspè duvrads per furmar las reservas e per finanziar las fatschentas. 
Ils pitschens donns ed ils gronds retgavs da la facultad ensemen cun in'administraziun extraordinariamain favuraivla èn il motiv, pertge che las premias da l'assicuranza d'edifizis èn diminuidas dapi l'onn 1986 per passa 35 pertschient. 
En il Grischun importan ellas mo la mesadad da las premias da quels chantuns chen'enconuschanbetgin'assicuranza d'edifizis da dretg public. 
Tuttina po l'assicuranza d'edifizis dal Grischun finanziar la prevenziun encunter incendis ed ils corps da pumpiers cun var diesch milliuns francs per onn ch'èn entrads tras las premias.
Communicaziun a las medias da la cumissiun predeliberanta dal cussegl grond per relaschar ina lescha davart la banca chantunala grischunaSut la direcziun da deputà Hansjörg Trachsel, Schlarigna, ha la cumissiun predeliberanta dal cussegl grond en preschientscha da president da la regenza dr. 
Aluis Maissen, schef dal departament da finanzas e militar, entschavì la predeliberaziun da la lescha davart la banca chantunala grischuna.
Durant la sesida han ils commembers da la cumissiun predeliberanta obtegnì la pussaivladad da dumandar represchentants da la BCG davart ils svilups en ils conturns da la banca en general e davart l'andament da gestiun da la banca chantunala en spezial. 
Els han fatg diever da questa pussaivladad.
Cun satisfacziun han ils commembers da la cumissiun predeliberanta prendì enconuschientscha dal stadi zunt saun da la banca dals Grischuns. 
En general vegni beneventà fitg che las lavurs vid la basa legala da la banca pon vegnir fatgas en in mument, en il qual la banca è en ina situaziun economica fitg buna e sia fixaziun en il chantun è meglra che mai.
En vista a las midadas rasantas sin la fiera da bancas ed er sut l'impressiun dals svilups ils pli novs (la gronda fusiun UBS/SBV) vul la cumissiun predeliberanta tadlar ultra da quai in expert extern, per obtegnair in maletg da las tendenzas las pli novas. 
Quest intent duai pussibilitar la cumissiun predeliberanta da pudair decider a moda pli cumpetenta davart ils puncts centrals dal project.
La deliberaziun da la lescha davart la banca chantunala previsa per la sessiun da schaner 1998 vegn perquai spustada. 
La deliberaziun dal project è uss previsa per la sessiun da matg 1998.
Il segund lieu da staziunament per vagants a Cazas è prontUss è pront er il segund lieu da staziunament per vagants svizzers a Cazas. 
El sa chatta sin l'intschess da la vischnanca da Cazas en la "Waldau" e porscha plaz per diesch famiglias. 
Las singulas parcellas èn circa 150 m2 grondas e disponan da colliaziuns per current electric, aua e chanalisaziun.
Ultra dals dus lieus da staziunament per vagants svizzers a Cuira (Sommerau) e Cazas existan en il Grischun plazzas da transit per vagants svizzers ad Andeer, Panaduz, Favugn, Tavanasa e Roten. 
Ultra da quels datti a Domat/Ems ina plazza da transit per vagants esters. 
Ils vagants svizzers sa trategnan l'enviern en ils lieus da staziunament, da la primavaira fin l'atun mintgamai temporarmain sin las plazzas da transit.
Il departament da giustia, polizia e sanitad cumpetent en chaussa engrazia a tuts participads per lur sustegn cooperativ ed exprima la speranza che er autras vischnancas sa laschian motivar da prestar ina contribuziun per meglierar las cundiziuns da viver dals vagants svizzers.
La regenza relai l'ordinaziun per promover la culturaLa lescha per promover la cultura ch'è vegnida acceptada la fin da settember 1997 dal pievel vegn messa retroactivamain en vigur l'entschatta da l'onn 1998. 
Plinavant relascha la regenza sin il medem termin in'ordinaziun per promover la cultura. 
Quella regla ultra da las cumpetenzas ed ils gremis ch'existevan gia fin uss principalmain ils sequents secturs reglads per part da nov: Scolas da chant e musica, la lavur professiunala da cultura e mesiras spezialas da promoziun. 
Il text vegn publitgà proximamain en il Fegl uffizial dal chantun.
Da las vischnancasCun resalvas e prescripziuns vegnan approvadas la prima part da la revisiun totala da la planisaziun locala da Tavau e la revisiun totala da la planisaziun locala da Cuvlignas. 
La revisiun parziala da la planisaziun locala da Seglias vegn approvada medemamain sco ina revisiun parziala da la lescha da taglia da Pasqual.
Per differents projects da construcziun da vias en il chantun vegnan dads liber credits en l'import total da var 1.3 milliuns francs.
El entra en uffizi l'entschatta d'avrigl 1998.
La cumissiun predeliberanta dal cussegl grond s'occupa da la revisiun da l'ordinaziun davart il promover l'economia publicaSut il presidi da deputà Werner Bär, Jenaz, ed en preschientscha da cusseglier guvernativ Klaus Huber, schef dal departament da l'intern e da l'economia publica ha tractà ils 8 da schaner 1998 ina cumissiun predeliberanta dal cussegl grond la revisiun parziala da l'ordinaziun davart il promover l'economia publica en il chantun Grischun (OPE). 
La cumissiun ha concludì unanimamain d'acceptar la revisiun e recumonda al cussegl grond da tractar quella en la proxima sessiun da schaner.
En il center da la revisiun stattan adattaziuns a la lescha federala revedida davart agids d'investiziun per territoris da muntogna (LAI) ch'è ida en vigur il 1. da schaner 1998. 
Cun la revisiun da la LAI vegnan dadas dapli cumpetenzas al chantun. 
Uschia approvescha uss il chantun ils concepts regiunals da svilup e fixescha ils emprests d'agid d'investiziun ed ils agids finanzials als purtaders regiunals da svilup. 
Nov è er il program REGIO plus, cun il qual duain vegnir sustegnids projects da natira organisatoria, concepziunala ed instituziunala per vegnir a fin cun la midada da structura sin il territori rural.
Finamira da la preschenta revisiun da l'ordinaziun chantunala davart il promover l'economia publica esi, da crear la basa per trair a niz ton sco pussaivel ed a moda efficazia ils programs federals da promoziun, e quai cun agid da proceduras simplas e spertas.
La cumissiun na fa al cussegl grond naginas propostas per midadas pertutgant la preschenta revisiun, ella è dentant da l'opiniun ch'impurtants postulats da la promoziun da l'economia sco p. ex. la promoziun dal lieu, la promoziun da las interpresas pitschnas e mesaunas, il chapital da ristga u il forum economic dal Grischun duain vegnir schliads uschè spert sco pussaivel en il rom d'ina revisiun da la lescha chantunala davart il promover l'economia publica.
Novaziuns sin il sectur da la protecziun dal terren vegnan beneventadasEn sia posiziun beneventa la regenza il sboz da revisiun da l'uschenumnada ordinaziun federala davart la protecziun dal terren. 
Quella sa cloma da nov ordinaziun davart contaminaziuns dal terren (PCT) e cuntegna sco novaziuns principalas prescripziuns davart mesiras per terren gia contaminà e prescripziuns per proteger il terren da contaminaziuns fisicalas durablas. 
Ultra da quai vegn introducì in appendix davart substanzas organicas nuschaivlas.
Da las vischnancasEn la construcziun nova da la chasa da scola e sala plurivalenta a Lavin vegn installà in stgaudament da zinslas. 
Quel stgauda ultra da las localitads construidas da nov er il local da pumpiers existent sco er la chasa da scola veglia. 
En cumparegliaziun cun in stgaudament d'ieli presta il chantun 70 pertschient vi dal custs supplementars da 134'000 francs.
La regenza approva il statut d'organisaziun da la corporaziun regiunala da Bergiaglia, ina revisiun parziala da la constituziun communala da Parpan sco er las revisuns parzialas da las leschas da taglia da Castrisch, Lon, Parpan e Praden.
Fatgs da persunalThomas Villmar, naschì 1960, burgais da la Germania, sesent a Favugn, daventa medi da partiziun en la clinica psichiatrica Beverin.
Entschatta da la revisiun totala da la constituziun chantunalaLa regenza numna ina cumissiun per la constituziun. 
Questa cumissiun ha l'incarica d'elavurar in sboz per ina nova constituziun.
Ina cumissiun per la constituziun da bunamain 30 persunas duai elavurar en il Grischun in sboz per ina nova lescha fundamentala. 
La cumposiziun da la cumissiun è fitg vasta e tegna quint da la gronda varietad dal chantun. 
Ultra da las grondas partidas chantunalas èn represchentadas er gruppas d'ordaifer il parlament. 
En pli fan part da la cumissiun ils dus experts prof. dr. 
Tobias Jaag e PD dr. 
Tomas Poledna sco er represchentants da l'administraziun e da las dretgiras chantunalas. 
La cumissiun per la constituziun stat sut il presidi da cusseglier guvernativ dr. 
Peter Aliesch, schef dal departament da giustia, polizia e sanitad.L'incarica a la cumissiun per la constituziun è d'elavurar in sboz da la constituziun per mauns da la regenza e da rediger in rapport explicativ latiers. 
I sa tracta spezialmain da preschentar las pussaivladads per midadas ch'èn giavischablas u necessarias. 
En dumondas dispitaivlas po la cumissiun recumandar soluziuns u proponer differentas variantas a la regenza. 
La valitaziun politica conclusiva resta resalvada a la regenza. 
La basa per las lavurs da la cumissiun èn las lavurs preliminaras da l'administraziun e dals dus experts.
La cooperaziun da tut las burgaisas ed ils burgais è garantida. 
En ina vasta procedura da consultaziun vegnan els a pudair prender posiziun davart il sboz da la constituziun. 
Ultra da quai vegn la publicitad orientada regularmain tras las medias davart il stadi da las lavurs. 
Ina "chascha da brevs per la constituziun" er da spezia electronica accepta las propostas da la populaziun durant l'entira durada da las lavurs.
La finamira da la revisiun totala è da crear ina lescha fundamentala manaivla al burgais e progressiva che rinforza quai ch'è sa cumprovà ed introducescha las novaziuns necessarias. 
L'abilitad d'agir dal chantun duai vegnir garantida per l'avegnir. 
La nova constituziun chantunala sto satisfar en emprima lingia a las suandantas pretaisas:-L'organisaziun dal chantun è furmada a moda manaivla ed empernaivla per il burgais.
-La classificaziun da l'administraziun dat la pussaivladad a tut ils plauns chantunals d'ademplir lur cumpetenzas a moda efficazia ed economica.
-Ils dretgs dal pievel sin plaun chantunal garanteschan ina procedura da decisiun democratica e medemamain confurma a la materia ed al temp.
-La structura da la constituziun è chapibla per tuts e logica.
Il settember 1997 han las votantas ed ils votants decidì cun gronda majoritad che la constituziun chantunala dal Grischun saja da suttametter ad ina revisiun totala. 
Els han dat suatientscha a la proposta da la regenza e dal cussegl grond. 
La procedura correspunda a la procedura legislativa usitada. 
Questa moda da procedura è vegnida concludida dal cussegl grond sin proposta da la regenza.
Cumposiziun da la cumissiun per la constituziun:cusseglier guvernativ dr. 
Peter Aliesch (president)Beatrice BaselgiaAndrea BianchiBenno Burtscherdr. 
Martin BundiRemo Cavegndr. 
Werner CaviezelAnna-Alice Dazzi GrossWalter Decurtinsdr. 
Marco EttisbergerSandra FelixThomas Henseldr. 
Hans JoosGieri LuziMargrith Raschein-PattChristian RathgebLuca TenchioHansjörg TrachselChristian WaltherPD dr. 
Tomas Poledna (expert)prof. dr. 
Tobias Jaag (expert)dr. 
Alex Schmid (president da la dretgira chantunala)dr. 
Johann Martin Schmid (president da la dretgira administrativa)dr. 
Claudio Riesen (chancelier)Willi Berger (secretari dal DFM)Christian Boner (secretari dal DIEP)Alberto Crameri (secretari dal DCTS)Mathias Fässler (secretari dal DGPS)dr. 
Resalvas pertutgant la nova lescha davart la dretgira federalaL'atun passà ha il departament federal da giustia e polizia tramess en consultaziun in sboz per ina nova lescha federala davart la dretgira federala. 
Las novaziuns han per mira da distgargiar la dretgira federala. 
Concret vegnan proponidas las sequentas mesiras:- Il sistem dals meds legals duai vegnir simplifitgà radicalmain cun introducir in recurs unifitgà.- Recurs che na satisfan betg a tscherts criteris duain pudair vegnir declerads per inadmissibels en ina uschenumnada procedura da preexaminaziun.- La dretgira d'assicuranza vegn integrada en la dretgira federala.- I vegn creà ina dretgira administrativa federala ed ina dretgira penala federala independenta.- Ils chantuns vegnan obligads da stabilir da princip autoritads giudizialas sco preinstanzas da la dretgira federala. 
Quellas han da giuditgar sin il sectur dal dretg civil e penal sco segunda instanza e sco instanza superiura.- La dretgira federala fungescha er sco dretgira federala constituziunala cun examinar precedentamain decrets federals, cumbain che quels sajan cumpatibels cun ils dretgs constituziunals e cun il dretg internaziunal.
Da princip beneventa la regenza grischuna bain las novaziuns proponidas. 
Ella è dentant decididamain encunter las instanzas dublas sin il sectur dal dretg civil e penal. 
Cun quai vegniss intervegnì en l'autonomia d'organisaziun dals chantuns, quai ch'avess considerablas consequenzas per il Grischun. 
L'organisaziun giudiziala grischuna pudess strusch schliar quels problems. 
Empè che la dretgira federala vegniss distgargiada cun questa novaziun, daventassan las proceduras anc pli lungas e la giustia vegniss strapatschada supplementarmain. 
La surchargiada da la dretgira federala na dastga betg vegnir dada vinavant als chantuns. 
Ulteriuras resalvas formulescha la regenza pertutgant las restricziuns d'access a la dretgira federala. 
I na dastga betg vegnir surlaschà a la dretgira d'eleger, tge cas da dretg ch'ella vul tractar.
Credits per la construcziun da viasPer differents projects da construcziun da vias en il chantun dat la regenza liber credits en l'import total da var 25.5 milliuns francs.
Fatgs da persunalLa fin da december 1997 èn ids en pensiun:- Diegeo Rueda, Cazas, tgirunz auxiliar a la clinica psichiatrica Beverin.
La fin da schaner van en pensiun:- Josef Casanova, Lumbrein, manader da construcziun tar l'uffizi districtual da construcziun bassa 6, Glion, e- Josef Plangger, Mut, vier tar l'uffizi districtual da construcziun bassa 7, Tusaun.
La regenza engrazia a quels collavuraturs per ils servetsch prestads en favur dal chantun.
Contribuziuns per reducir las premias da las cassas da malsauns 1998Persunas e famiglias cun pitschnas entradas pon far quint er quest onn cun ina contribuziun vid lur custs per las premias da las cassas da malsauns. 
A las persunas ch'han probablamain dretg d'ina contribuziun, vegn il formular da dumonda en general tramess directamain. 
Persunas che na survegnan nagin formular da dumonda e che sa considereschan tuttina cun dretg da contribuziuns, pon pretender il formular tar la filiala AVS da lur vischnanca da domicil. 
La dumonda sto vegnir inoltrada fin il pli tard la fin da mars da quest onn a la filiala AVS da la vischnanca da domicil.
Per part èn las premias per l'assicuranza da malsauns augmentadas fitg per ils blers assicurads durant ils davos onns. 
Surtut per persunas e famiglias cun pitschnas entradas daventi pli e pli difficil da purtar sezzas quests custs. 
Per reducir la grevezza tras las premias da la cassa da malsauns da questas persunas sin ina mesira supportabla, prestan la confederaziun ed il chantun er quest onn contribuziuns. 
En il chantun Grischun vegnan a star a disposiziun per reducir las premias da las cassas da malsauns totalmain ca. 4.5 milliuns francs dapli contribuziuns che l'onn passà u totalmain ca. 49.3 milliuns francs. 
Davart l'otezza da las contribuziuns e davart la gruppa cun dretg da contribuziuns vegn la regenza a decider il settember, suenter la valitaziun da las annunzias.
Persunas cun dretg da contribuziunsDretg d'ina contribuziun han tut las persunas ch'èn suttamessas, sin fundament da lur domicil fiscal en il chantun Grischun, a l'obligaziun d'assicuranza e che vivan en relaziuns economicas modestas. 
Per calcular las relaziuns economicas è decisiva l'entrada suttamessa a la taglia inclusiv 10% da la facultad suttamessa a la taglia, tenor la davosa disposiziun da l'uffizi da taglia. 
Persunas che vegnan imponidas ensemen, han in dretg general da reducziun da las premias. 
Persunas ch'èn obligadas da pajar las premias da la cassa da malsauns per autras persunas, han medemamain in dretg general, ensemen cun las persunas sustegnidas.
Annunzia dal dretg fin la fin da marsPersunas che vegnan probablamain a far part da la gruppa cun dretg da contribuziuns sin fundament da lur relaziuns d'entrada, survegnan quests dis ina brev da la cassa da cumpensaziun AVS dal chantun Grischun; ensemen cun quella survegnan ellas lur formular persunal da dumonda. 
Persunas che n'han betg survegnì in formular da dumonda e che sa considereschan tuttina cun dretg da contribuziuns, pon pretender in tal tar la filiala AVS da lur vischnanca da domicil. 
Las dumondas èn d'inoltrar fin il pli tard la fin da mars da quest onn a la filiala AVS da quella vischnanca, en la quala la persuna che fa la dumonda ha ses domicil fiscal.
Stagiunaris e requirents d'asilStagiunaris e persunas cun dimora curta cun ina permissiun da dimora che vala pli ditg che trais mais, sco er requirents d'asil e persunas admessas provisoriamain pon, sch'els vivan en relaziuns economicas modestas, pretender il formular da dumonda tar lur patrun resp. tar la filiala AVS da lur vischnanca da dimora. 
Els han d'inoltrar il formular fin la fin da mars u aifer in mais suenter lur annunzia tar l'uffizi d'abitants, a la filiala AVS da lur vischnanca da dimora.
Moda da pajamentLa contribuziun a las premias da la cassa da malsauns vegn pajada a la cassa da malsauns, sche la cassa pretenda quai. 
L'onn passà han las bleras cassas fatg diever da questa pussaivladad. 
Tut tenor la decisiun da la cassa vegn en quest cas il quint da las premias reducì en la dimensiun da la reducziun da las premias u l'import correspundent transmess als assicurads. 
In dretg direct dals assicurads envers il chantun exista mo, sche la cassa da malsauns na pretenda betg il pajament ad ella sezza.
Infurmaziuns davart la reducziun da las premias dat scadina filiala AVS da las vischnancas u la cassa da cumpensaziun AVS dal chantun.
La regenza sa scuntra cun ils uffiziers superiurs da l'armadaMardi, ils 10 da favrer 1998 sa scuntra la regenza cun ils uffiziers superiurs da l'armada. 
Sin il program stattan in bainvegni en la sala da la regenza, in apéro en il tschaler statal e silsuenter in gentar communabel. 
Quella scuntrada serva a la tgira dals contacts ed ad ina discussiun libra. 
La purschida da plazzas d'emprendissadi duai vegnir meglieradaLa confederaziun ed il chantun sustegnan differentas mesiras per promover la scolaziun d'emprendists cun contribuziuns spezialas.
Dapi in pèr onns esi per giuvenils ch'han terminà lur scolaziun obligatoria pli e pli difficil da chattar ina plazza d'emprendissadi. 
L'avrigl 1997 ha il parlament federal prendì perquai l'uschenumnà conclus pertutgant las plazzas d'emprendissadi. 
Quel prevesa da conderscher contribuziuns d'in import total da 60 milliuns francs per ils onns da scolaziun 1997, 1998 e 1999 per mesiras per meglierar la purschida da plazzas d'emprendissadi. 
Al chantun Grischun esi vegnì concedì a basa d'ina clav da repartiziun radund in milliun francs. 
La clav resguarda il dumber d'abitants, il dumber da las relaziuns d'emprendissadi, la dischoccupaziun dals giuvenils sco er la forza finanziala dals chantuns. 
Ils daners federals pon vegnir pretendids dal chantun, sch'er el ademplescha prestaziuns cumparegliablas. 
En il fratemp datti in pachet general da mesiras ch'è resultà en collavuraziun tranter l'administraziun chantunala, l'economia e las associaziuns. 
Quel è vegnì inoltrà a l'UFIML per stipular ina cunvegna da prestaziuns. 
Il project cumpiglia ils sequents secturs:- meglierar las infurmaziuns da professiuns (marketing d'emprendissadi),- crear federaziuns da scolaziun,- sustegnair curs d'introducziun per distgargiar ils manaschis d'emprendissadi.
Il chantun sa participescha cun contribuziuns ed atgnas prestaziuns d'ina valita totala dad 1.15 milliuns francs vi da las mesiras, cun las qualas la furmaziun dals emprendists duai vegnir promovida. 
En il rom d'ina incumbensa extendida vegnan las instituziuns existentas per la scolaziun preprofessiunala ad avair l'incumbensa d'adattar lur purschida pli fitg als basegns dal martgà e da promover la pratica. 
Spezialmain duain vegnir creadas purschidas per giuvenils cun deficits da scolaziun e vegnir pussibilitada a las mattatschas l'invista en professiuns che n'èn betg tipicas per dunnas.
Clera basa legala per las taxas da dretg d'aua da la confederaziunEn sia posiziun a cusseglier federal Moritz Leuenberger beneventa la regenza il sboz per ina nova ordinaziun davart las taxas da l'uffizi federal da l'economia d'aua. 
Cun quai vegn creada ina clera basa legala per tut las taxas da la confederaziun sin il sectur da las concessiuns e permissiuns tenor il dretg d'aua. 
La regenza n'oppona betg encunter l'intenziun da la confederaziun d'introducir in'obligaziun da pajar taxas per ses custs administrativs. 
En vista a l'avertura dal martgà d'electricitad vuless ella entant minimar las grevezzas supplementaras per la producziun idraulica d'electricitad. 
D'accord è la regenza cun la regulaziun ch'ils chantuns e las vischnancas na pajan betg taxas per cas che la confederaziun conceda dretg reciproc. 
Sin il sectur dals implants da fermada propona la confederaziun duas variantas: Taxas pauschalas u ina cumbinaziun dals custs tenor il temp e las taxas pauschalas. 
La regenza è cleramain per las taxas pauschalas, cunquai che quellas chaschunan main lavur.
La cumissiun per la constituziun vegn cumplettadaLa cumissiun per la constituziun vegn cumplettada cun Guido Lardi e cumpiglia uss exact 30 persunas. 
La cumposiziun ha da tegnair quint da la diversitad dal chantun Grischun. 
Glindesdi, ils 16 da favrer 1998 sa raduna la cumissiun a sia prima seduta.
Da las vischnancasLa regenza approva da princip il project preliminar per l'engrondiment da la chasa da scola a Sils e.T. 
(prima etappa). 
Vi dals custs imputabels vegnan empermessas las suandantas contribuziuns da construcziun: per la scola primara 10 pertschient e per il stgalim superiur 15 pertschient. 
Approvadas vegnan las revisiuns parzialas da las constituziuns communalas da Sievgia e da Vaz-sut.
Per differents projects da construcziun da vias en il chantun vegnan dads liber credits d'in import total da var 1.3 milliuns francs.
El entra en plazza mez avust 1998.
Esterina Degiacomi, naschida 1960, da Cazas, Lantsch e Rossa, domiciliada a Peiden, daventa cussegliadra da scola e d'educaziun cun in pensum da 50 pertschient tar il servetsch psicologic da scola. 
Ella entra en plazza mez favrer 1998.
Viadis ecologics spargnan carburant ed augmentan la segirezza sin viaL'uffizi d'energia dal Grischun organisescha in'emna da scolaziun ensemen cun il ressort per carburants da l'Energia 2000, e quai dals 16 fin ils 20 da favrer 1998 a Cuira. 
Igl ha num da viagiar ecologicamain. 
Quai gida a reducir il consum da carburant ed ad augmentar la segirezza sin via.
Ultra da vehichels che consuman pauc carburant, gida en emprima lingia in cumportament conscient en il traffic a reducir il consum da carburant e la contaminaziun da l'ambient sco er ad augmentar la segirezza sin via. 
Ils uschenumnads viadis ecologics èn ina pussaivladad simpla ed efficazia per reducir il consum da carburant per 10 fin 20 pertschient. 
Las reglas d'emprima impurtanza dal nov stil d'ir cun auto a moda prevesenta èn: charrar cun paucs turs, midar gir il pli pauc pussaivel ed evitar manevras andetgas da franar e d'accelerar.
En plirs curs da perfecziunament vegn mussà da viagiar ecologicamain a manischunzs professiunals, magisters d'ir cun auto ed ad experts da l'uffizi per il traffic sin via. 
L'offerta da scolaziun sa drizza spezialmain als manischunzs da la Stadtbus SA e dals autos da posta dal Grischun sco er als commembers da la federaziun dals magisters d'ir cun auto dal Grischun/Liechtenstein. 
Ils curs vegnan dads da spezialists dal center per la segirezza sin via a Veltheim, els intermedieschan la basa teoretica la pli nova e pussibiliteschan la realisaziun pratica en simulaturs d'ir cun auto.
In simulatur d'ir cun auto stat a disposiziun al publicumL'emna da scolaziun vegn cumplettada cun in aperitiv d'energia en la scola d'inschigners STS a Cuira. 
Quest aperitiv ha lieu ils 18 da favrer 1998 a las 17.00. 
En questa chaschun vegnan a rapportar differents referents cumpetents davart il niz dals viadis ecologics. 
Ultra da quai vegn il scrivant da la citad a preschentar il concept dals bus da la citad da Cuira.
Sco program per enramar l'aperitiv d'energia vegnan ils simulaturs d'ir cun auto a star a disposiziun al publicum tranter las 15.00 e las 17.00 per far viadis da prova. 
Cun quests viadis pon ins mussar che tras in cumportament adattà en il traffic e senza restrenscher la mobilitad ins possia contribuir ina part per ademplir las finamiras da l'Energia 2000.
Il program d'acziuns da l'Energia 2000 ch'ha lieu en tut la Svizra vul stabilisar ed alur reducir il consum d'energia e il sbuf da CO2 sco er augmentar la part da las energias regenerablas.
Augment dals incendis da funs e da guaud - Setgira - privel d'incendi!
Ils davos dis han ils corps da pumpiers grischuns stuì cumbatter incendis da guaud e da funs en differents lieus. 
Il motiv per quels eveniments privlus è stà adina in cumportament uman sbaglià.
Mo a Degen ed a Seewis èn brischadas 6 hectaras pradas, bostgam e guaud. 
Il motiv per quest privel spezial d'incendi è la setgira constanta e la mancanza d'ina cuverta da naiv protegenta fin en autezzas mesaunas. 
L'impuls per quels incendis è dentant stà adina in cumportament uman sbaglià. 
Tgi che fa fieu en il liber sut talas circumstanzas, agescha per greva negligientscha ed sto star bun per il donn chaschunà.L'inspecturat forestal e la polizia da fieu sa drizzan perquai cun in appel urgent a la populaziun da na betg far fieu en il liber fin las proximas precipitaziuns. 
En il pastg ed en il fegliom setg pon las flommas sa derasar a moda explosiva e disfar pastgiras, chaglias ed en vista a las relaziuns actualas er ils guauds fin en autezzas mesaunas. 
Ultra da la derasaziun privlusa e nuncalculabla dal fieu disfà mintga incendi da guaud e da funs er nundumbraivels animals che vivan en la terra e lur spazi da viver.
Tge fa il chantun cunter donns da selvaschina en il guaud?
Las disposiziuns chantunalas davart prevegnir sco er indemnisar ils donns da selvaschina en il guaud duain vegnir adattadas al dretg federal. 
Ins vul cuntanscher cleras regulaziuns sco er proceduras uschè simplas e nuncumplitgadas sco pussaivel.
La regenza grischuna suttametta al parlament in sboz per ina revisiun totala da l'ordinaziun executiva tar la lescha da chatscha dal chantun. 
Il decret duai sa numnar da nov "ordinaziun da chatscha dal chantun" (OCC). 
En emprima lingia sa tracti tar la revisiun da reducir las regulaziuns existentas sin l'essenzial e da crear proceduras uschè speditivas sco pussaivel.
In punct principal da la revisiun sa chatta sin il sectur da la selvicultura: L'inspecturat forestal sto examinar regularmain la situaziun dals donns da selvaschina. 
Sch'i vegn constatà en tschertas regiuns che pli ch'in quart da la surfatscha dal guaud na po betg pli sa regiuvinar a moda natirala pervi da donns da selvaschina, sto il chantun prender mesiras. 
Quellas pon esser da natira da chatscha u da natira forestala e ston sa basar sin in concept correspundent che sto vegnir approvà dal departament cumpetent.
Contribuziuns culturalasLa regenza conceda contribuziuns e dat garanzias da deficit en l'import total da 330'000 francs als suandants projects ed a las suandantas ovras culturalas ed occurrenzas:- stampa da la lavur filologica "Phasenstrukturen des Unterengadinischen - Beiträge zu einer sintaxa vallàdra" da dr. 
Boni Kirsten,- project d'in roman da Ivo Zanoni,- project dal roman "Einer wie Primo und Hans" da Andreas Bellasi,- preschentaziun en il liber dal toc "Katharina Knie" da Carl Zuckmayer tras il Theater Grischun il fanadur 1998 al Lai da Canova,- ediziun d'in DC/CM tras il Cor da Baselgia da Müstair ensemen cun il Cerchel Musical Sursilvan,- project da film "Ring frei" (titel da lavur) da Men Lareida,- film documentar "Not Vital- zwischen Mensch und Tier" (titel da lavur) da Hercli Bundi,- ediziun dal roman "Der Kreis" da Hans Boesch,- ediziun d'in DC e d'ina scrittira festiva per ils 150 onns d'existenza dal chor viril da Cuira,- preschentaziuns en il liber dal musical "Anatevka" tras la Cumpagnia da teater da Laax, il fanadur ed l'avust 1998,- set producziuns da teater professiunalas da l'uniun "Freilichtspiele", da la "Klibühni" e dal "Kulturwerkstatt In Situ" 1998 a Cuira,- concerts dal chor "Las Vouschs dalla Gelgia" dals 16 da mars a Savognin e dals 21 da mars 1998 a Tusaun,- 4. festival da teater da l'Uniun grischuna per il teater popular dals 23 fin ils 26 d'avrigl 1998 a Tusaun,- "Tartarer Frühling 1998" (exposiziun e concert tar il tema guaud) dals 17 da matg 1998,- ediziun d'in DC tras la gruppa da rock "Bulais sexuals", e- ediziun dal tom da poesias "Mistira" da Victor Durschei.
Contribuziuns a favur dal sportSut il titel promoziun da l'economia resp. dal sport vegnan sustegnids ils sequents arranschaments sportivs e las investiziuns da natira sportiva cun contribuziuns da total radund 76'000 francs:- campiunadis alpins svizzers 1998 a Sursaissa (21 fin ils 29 da mars),- lavurs da finiziun vi dal center da sport da chavals da la "Reithalle Davos AG",- organisaziun da duas arrivadas d'etappa dal Tour de Suisse 1998 a Lai-Valbella (20/21 da zercladur),- indriz da mesirar il temp per il "Eisenbahner Sportverein" Cuira,- maschina da far pista e material da sport per l'Uniun sportiva da Lumbrein, e- stabiliment da spundas ed atgnas prestaziuns dal "Eishockey Club Grüsch" en la nova halla da glatsch.
Vi dals custs imputabels da mintgamai radund 450'000 francs per la scola primara e per il stgalim superiur vegnan messas en vista contribuziuns da 17.5 resp. da 20 pertschient.
Approvà definitivamain vegn il project preliminar per la nova construcziun da la chasa da scola per il stgalim superiur da la corporaziun da scola Rueun e contuorn a Rueun. 
Vi dals custs imputabels dal stabiliment da radund 2 miu. francs vegn garantida ina contribuziun da construcziun dal chantun da 32 pertschient.
La nova constituziun da la vischnanca da Stierva vegn approvada.
Revisiun da la constituziun: Cun schlantsch a la lavurCun grond schlantsch ha la cumissiun per reveder la constituziun cumenzà mez favrer sia lavur. 
Ella ha tschentà finamiras ambiziusas.A chaschun da l'emprima seduta ha la cumissiun per reveder la constituziun fixà sut il presidi da cusseglier guvernativ dr. 
Peter Aliesch la maniera da lavurar e da proceder. 
Ella è unanimamain da l'opiniun ch'in sboz preliminar concret per ina nova constituziun chantunala duessi esser avant maun per ina lavur da cumissiun efficazia. 
Mo aschia po la cumissiun discutar da rudien tut las dumondas e tuttina lavurar efficaziamain. 
Cun la formulaziun dal sboz da lavur vegnan incumbensads prof. dr. 
Tobias Jaag e DP dr. 
Tomas Poledna ch'èn gia stads incumbensads sco experts per la revisiun totala da la constituziun chantunala. 
La cumissiun per reveder la constituziun planisescha da discutar il sboz l'emprim en gruppas da lavur ed alur en la cumissiun.
Sco mussavia per ils experts ha la cumissiun discutà ils champs essenzials da la constituziun. 
Il sboz da lavur ha da porscher in spectrum vast per pussibilitar uschia ina discussiun a fund. 
Differentas novaziuns duain esser cuntegnidas en variantas da princip. 
A basa dal sboz da lavur che duai esser avant maun la fin da matg vegn la cumissiun a discutar las propostas a fund ed elavurar ses sboz da la constituziun per mauns da la regenza.A l'entschatta da la lavur han ils commembers da la cumissiun per reveder la constituziun laschà explitgar ils dus experts il spazi d'agir dals chantuns tar la revisiun totala da la constituziun chantunala. 
Plinavant han ils experts explitgà il basegn d'agir concret ch'els han fixà en lur giudicat.
La cumissiun per reveder la constituziun è vegnida nominada da la regenza per elavurar in sboz per ina constituziun e per rediger in rapport explitgant. 
La cumposiziun da la cumissiun da 30 persunas resguarda tut ils cerchels e tegna quint da la diversitad dal chantun.
Il pionier da la EED Sergio Crosina va en pensiunSergio Crosina, schef da l'uffizi d'informatica dal chantun Grischun, va ils 28 da favrer 1998 en la pensiun meritada. 
Passa 27 ha el manà il destin da l'uffizi cun grond quità ed engaschi persunal. 
Sco um da l'emprim'ura ha el accumpagnà l'introducziun da la EED en l'administraziun chantunala da l'entschatta ennà. 
Durant si'entira perioda d'uffizi è el s'engaschà per amplifitgar la EED en l'administraziun chantunala en in rom finanzial acceptabel ed il medem temp per l'adattar a moda raschunaivla al svilup tecnic rasant.
Naschì e creschì si a Turitg ha el absolvì suenter la matura l'emprim in emprendissadi commerzial ed ha lavurà in temp sin ina banca. 
Alur ha el entschavì sco student lavurer in studi d'economia a l'universitad da Turitg. 
Quel studi ha el terminà 1961 cun il licenziat. 
Suenter ch'el ha puspè lavurà sin il sectur da banca è el daventà assistent tar professer Küenzi a Turitg. 
Il medem temp ha el redigì ina dissertaziun davart models economics da simulaziun. 
Sin proposta dal chantun Grischun ha Sergio Crosina alur midà a Cuira. 
Là aveva il cussegl grond creà 1969 da nov il post d'organisaziun per l'elavuraziun da datas (PpE). 
Gia l'avust 1970 è Crosina vegnì elegì sco manader dal PpE ed engaschà fix dal chantun. 
El ha manà il PpE da l'emprima entschatta fin a l'uffizi actual d'informatica cun ils secturs center da calculaziun e telecommunicaziun, svilup d'applicaziun e sustegn decentral e cun passa 20 collavuraturas e collavuraturs.
Dependent l'emprim da l'adiever dal calculatur da la banca chantunala grischuna, han Sergio Crosina e ses uffizi disponì pir dapi 1978 d'in agen host. 
Sco term impurtant designa Sergio Crosina en quest connex la fundaziun d'in center cuminaivel da calculaziun cun la cassa da cumpensaziun, ch'ha gì lieu durant quel temp. 
La collavuraziun dura anc oz.1985 han ils PCs cuntanschì il chantun. 
Dapi alur hai gì num: "Decentralisaziun da la EED". 
Durant ils davos onns han ins cuntinuà d'extender la rait chantunala e sut la responsabladad da Sergio Crosina han ins pudì introducir la posta electronica (E-mail) ed - almain punctualmain - l'internet en l'administraziun chantunala.
Tgi ch'ha preschent l'immens svilup dals davos 30 onns sin il sectur da la EED, po s'imaginar, tge lavur che Sergio Crosina ha prestà per il chantun. 
El merita in bun engraziament per quella. 
Sias prestaziuns na menziunass Sergio Crosina dentant mai sez. 
El n'è betg in um da gronda cumparsa e da gronds pleds, il cuntrari. 
El accentuescha plitost las prestaziuns dals auters che da metter sasez en il center. 
Tgi ch'enconuscha Sergio Crosina sa dentant ch'el ha adina lavurà conscienziusamain e perseverantamain per realisar sias incumbensas. 
Latiers è el stà adina amiaivel e curtaschaivel. 
Sias collavuraturas e ses collavuraturs han dapli sco be apprezià el.
Dumandà suenter sias experientschas positivas numna el spontanamain las bunas relaziuns cun las partiziuns da servetsch ed il bun clima a l'intern da l'uffizi. 
Spezialmain il davos vegn confermà impressiunantamain da la pitschna rata da fluctuaziun.
Durant la carriera da Sergio Crosina hai dentant er dà varts negativas, da las qualas el quinta a mintgin che las vul savair. 
L'entschatta dals onns 90 ha la pressa supponì in "caos da computer aifer l'administraziun chantunala" ed intervenziuns en il cussegl grond han chaschunà ina vasta examinaziun tras in expert d'ordaifer. 
L'expertisa ha dentant dà cumplettamain distgargia al schef d'uffizi ed ha schizunt attestà in'utilisaziun spargnusa e raschunaivla dals meds ed ina procedura adequata en connex cun la planisaziun e l'acquisiziun.
La fin 1997 ha Sergio Crosina surdà a ses successur, Hans Ruedi Graf, in uffizi che funcziuna bain.
Sergio Crosina po sa regordar d'ina vita professiunala interessanta ed ademplida. 
Igl è da giavischar ad el da cor ch'el vegnia a gudair plainamain la terza part da sia vita ensemen cun sia consorta. 
Tenor sias atgnas indicaziuns vul el tranter auter far divers viadis e frequentar prelecziuns a l'universitad da Turitg.
Funtauna: rg Cusseglier guvernativ dr. 
Ord persvasiun per la participaziun dal chantun Grischun a la cunvegna interchantunala davart las universitadsPosiziun da cusseglier guvernativ Joachim Caluori tar la votaziun chantunala dals 15 da mars 1998Pliras cunvegnas interchantunalas davart las universitads ch'eran mintgamai limitadas han garantì fin uss che las studentas ed ils students dal Grischun giaudevan l'access egual a las universitads. 
Per cuntanscher questa finamira er vinavant dovri la participaziun dal chantun Grischun a la cunvegna interchantunala davart las universitads che rimplazza "la cunvegna interchantunala pertutgant contribuziuns a las universitads 1993 - 98". 
Sin fundament da la cunvegna davart las universitads vegn il chantun a prestar er vinavant contribuziuns als chantuns universitars per nossas studentas e noss students ed uschia gidar a purtar ils custs da la scolaziun universitara. 
Sco votantas e votants decidais Vus ils 15 da mars 1998 davart la participaziun da noss chantun a la cunvegna davart las universitads.
Jau vuless preschentar Vus qua sut en trais aspects, pertge ch'jau m'engasch ensemen cun la regenza e cun il cussegl grond, ch'il chantun Grischun sa participeschia a la cunvegna davart las universitads. 
Medemamain vuless jau far attent Vus sin intginas consequenzas d'ina eventuala refusa dal project.- Perquai ch'il Grischun n'ha betg ina universitad esi impurtant che las studentas ed ils students grischuns giaudian l'access egual a las universitads da la Svizra. 
Uschiglio fissan las Grischunas ed ils Grischuns quels che stuessan purtar las consequenzas e na vegnessan strusch pli recepids a las universitads, sche vegnessan introducidas restricziuns d'admissiun.- Voss "GEA" per la participaziun a la cunvegna davart las universitads garantescha che las Grischunas ed ils Grischuns da tut la populaziun ch'èn talentads per ir a scola, pon absolver ina scolaziun en ina universitad er en il futur. 
L'avantatg ch'ils giuvenils pon entschaiver in studi sin basa da lur talent, e quai er sch'els derivan da famiglias da la classa mesauna u da famiglias cun entradas bassas, na pudain nus, tenor mia opiniun, betg laschar ir a perder. 
Ma quai succedess, sch'il project vegness refusà. 
Er per ina famiglia da la classa mesauna fissi per regla insupportabel, sch'ella avess da pajar p.ex. per il studi da chemia da sia figlia u da ses figl taxas supplementaras da 23'000 francs per onn. 
In "NA" al project avess pia la greva consequenza ch'uffants d'ina vasta part da la populaziun na pudessan betg studegiar a l'universitad er sch'els fissan fitg talentads.- Voss "GEA" per la participaziun a la cunvegna davart las universitads dat ina schanza a la giuventetgna. 
Vus dais la pussaivladad a passa 2000 giuvenils che frequentan ils gimnasis en noss chantun d'absolver ina scolaziun che correspunda a lur talents ed interess. 
Silsuenter mettan quels alur a disposiziun lur enconuschientschas spezialas a la societad ed a l'economia. 
Ina refusa dal project signifitgass per memia bleras giuvnas e per memia blers giuvens che frequentan noss gimnasis che, per motivs finanzials, lur prontezza d'emprender e da prestar na pudess betg cuntanscher la finamira. 
Ina scolaziun gimnasiala che na cuntanschess betg la finamira, na fiss dentant betg attractiva per blers giuvenils e las consequenzas d'in tal svilup sbaglià fissan catastrofalas per ils gimnasis dal Grischun.
Jau sun persvadì che la participaziun dal chantun Grischun a la cunvegna interchantunala davart las universitads è necessaria. 
Cun Voss "GEA" bainponderà per quest project avris Vus las perspectivas per l'avegnir a noss giuvenils e prendais la dretga via.
Adattar il dretg grischun da finanzas als novs svilupsDacurt è sa scuntrada ina cumissiun dal cussegl grond sut il presidi da deputà Ernst Nigg ed en preschientscha da cusseglier guvernativ Aluis Maissen, schef dal departament da finanzas e militar, per predeliberar la revisiun da la legislaziun davart las finanzas dal chantun Grischun.
En tut duai il nov dretg da finanzas vegnir adattà als novs svilups. 
Ina da las meras fundamentalas da la revisiun è da crear ina basa moderna per ina politica da finanzas progressiva e confurma a la conjunctura. 
Ins na vul betg cuntanscher ina politica da conjunctura activa, mabain che la grevezza fiscala e ch'il svilup dals custs en il senn d'ina stabilisaziun a media vista da la quota statala, restian uschè constants sco pussaivel. 
Ina tala politica finanziala ha in effect anticiclic e contribuescha da mitigiar ils svilups conjuncturals extrems. 
Questa revisiun da la lescha pretenda il medem mument ina revisiun parziala da la constituziun chantunala. 
Tar ils novs princips impurtants tutga er che las finanzas chantunalas ston vegnir equilibradas a media vista e ch'in strict limit d'indebitament vegn introducì. 
Per experiments limitads dals novs models da gestiun administrativa (NPM, project da GRiforma) vegn creada plinavant la basa legala en furma d'in artitgel d'experiment. 
Tras quel obtegna il cussegl grond cumpetenzas spezialas per la procedura e la furmaziun dals projects da pilot dal NPM. 
En pli duain vegnir acceptads en la lescha davart las finanzas er princips da subvenziun, per ch'il cussegl grond e la regenza possian diriger a moda efficazia las contribuziuns. 
Ina pussaivla reducziun limitada da las contribuziuns tras il cussegl grond ch'è integrada en quests princips, è vegnida concipida pir sco davosa mesira dal budget, per il cas ch'ils ulteriurs elements da direcziun n'avessan betg success. 
La finala duai vegnir creada ina basa legala suffizienta per la cassa da pensiun chantunala e per ulteriuras instituziuns chantunalas d'assicuranza, che cumpiglia la pussaivladad da sa far independentas pli tard.
Suenter ina lunga discussiun è la cumissiun vegnida a la conclusiun che la revisiun producescha in dretg da finanzas modern e concentrà sin il necessari. 
Quest dretg vegn a permetter al cussegl grond, a la regenza ed a l'administraziun, da diriger las finanzas e da reagir spert sin las circumstanzas midadas. 
La politica da finanzas confurma a la conjunctura vegn fixada meglier en la constituziun ed in limit d'indebitament efficazi vegn introducì. 
Giavischs impurtants da moziuns vegnan resguardads en il project. 
En tut creescha la revisiun la basa, tenor l'opiniun da la cumissiun, per che las finanzas dal Grischun restian equilibradas er en il futur. 
La cumissiun predeliberanta ha relaschà perquai in bun project gulivà senza propostas da midadas per mauns dal cussegl grond. 
Il cussegl grond vegn a tractar la fatschenta en la proxima sessiun da mars.
"Rait sociala dal Grischun", in program d'intervenziun e d'occupaziun per persunas senza gudogn e manglusasL'uffizi dal servetsch social ha creà en collavuraziun cun l'uffizi per industria, mastergn e lavur in program d'intervenziun e d'occupaziun per persunas che na benefizieschan pli da l'indemnisaziun da dischoccupaziun e per retschaviders da prestaziuns da l'agid social, che vegn numnà "rait sociala dal Grischun".
Pervi che las midadas cuntinuantas da la structura economica, van a perder ulteriuras plazzas da lavur. 
Numerusas forzas da lavur che na vegnan pli duvradas ston perquai vegnir sustegnidas da l'assicuranza da dischoccupads, eventualmain da l'agid social.
Il dumber da las persunas ch'han stuì pretender in agid social l'onn 1997, è puspè s'augmentà envers ils onns precedents. 
Medemamain han las vischnancas ed il chantun stuì pajar dapli prestaziuns da sustegn.
La dischoccupaziun, ils problems actuals sin il lieu da lavur, il quità da perder la plazza da lavur u da na benefiziar pli da l'indemnisaziun da dischoccupaziun, èn ils temas centrals per las persunas che dumondan agid dals servetschs socials. 
Perquai ha l'uffizi chantunal dal servetsch social en collavuraziun cun l'uffizi chantunal per industria, mastergn e lavur creà in program d'intervenziun e d'occupaziun per persunas che na benefizieschan pli da l'indemnisaziun da dischoccupaziun e per retschaviders da prestaziuns da l'agid social, che vegn numnà "rait sociala dal Grischun".
Gia il studi davart la povradad "Povradad e problems socials en il Grischun" ch'è vegnì publitgà 1996 ha constatà che las lutgas sin ils secturs da la lavur, l'abitar e dals contacts socials chaschunan povradad a lunga vista. 
Perquai èn la lavur, l'abitar ed ils contacts socials centrals per reintegrar ils pertutgads.
La "rait sociala dal Grischun" duai pussibilitar en emprima lingia l'integraziun sociala e professiunala.
En structura duain quels sumegliar il pli ferm pussaivel ad in'occupaziun normala. 
Lur finamira è l'integraziun respectivamain la reintegraziun en la vita da mintgadi professiunala. 
En stretga collavuraziun cun ils uffizis dal servetsch social, las vischnancas e cun ils collavuraturs da la partiziun per mesiras sin il martgà da lavur dal UCIML vegni cusseglià ed assistì als pertutgads.
Mesiras intenziunadas da furmaziun cumpletteschan las duas purschidas da "lavur ed assistenza". 
Scolaziun e perfecziunament duaian gidar ad integrar ils pertutgads puspè en la procedura da lavur.
La "rait sociala dal Grischun" ha entschavì sia lavur mez da favrer 1998.
Imposiziun da taglia a las ovras idraulicasDas nachfolgende Schreiben ging mit separater Post an alle ca. 160 Kraftwerk-Gemeinden im Kanton Graubünden. 
Es wird herimt auch den Medien zur Verfügung gestellt.
Stimà signur president communalStimadas damas e preziads signursIl davos temp ha la dumonda da l'imposiziun da taglia a las ovras idraulicas occupà singuls represchentants da las vischnancas e la pressa a moda exprimida. 
En quest connex n'èn differents aspects betg vegnids resguardads avunda. 
Quai fatg ha motivà nus da sclerir quella problematica e da prender posiziun vers singulas expectoraziuns en las medias.
Cun la revisiun totala da la lescha da taglia l'onn 1986 è l'imposiziun da taglia sin la facultad da las persunas giuridicas vegnida remplazzada cun ina imposiziun da taglia sin chapital. 
Sin basa contractuala èn las societads d'ovras idraulicas sa decleradas prontas da vegnir suttamessas vinavant a la taglia sin facultad. 
Uschia èn las societads d'ovras electricas stadas prontas da supportar per in temp limità prestaziuns fiscalas supplementaras.
Cun la revisiun parziala da la lescha da taglia l'onn 1996 è crudada la suttamessa da la facultad a la taglia. 
Las societads d'ovras electricas èn entant stadas ad interim prontas da porscher il maun per ina renovaziun da l'imposiziun da taglia sin la facultad. 
Cura ch'ils tschains d'aua èn dentant vegnids augmentads silsuenter senza in temp transitori da fr. 54.- sin fr. 80.- per kWbr han ellas interrut las tractativas. 
En vista a quest augment massiv da bunificaziun per la forza d'aua n'èn las societads d'ovras electricas betg stadas prontas d'ademplir pli ditg sin basa contractuala ulteriuras prestaziuns fiscalas. 
Betg pertutgada da quella midada è la EWZ ch'è suttamessa sin fundament da l'art. 90 al. 2 lit. b LT sco "ulteriura persuna giuridica" vinavant a la taglia sin facultad.
Cun la revisiun parziala da la lescha da taglia è vegnida creada en l'art. 70 al. 3 LT la basa legala per ina correctura dal gudogn. 
Questa disposiziun è applitgabla per interpresas economicamain maschadadas ch'ageschan en l'interess public, ch'accumpleschan lur prestaziuns predominantamain a persunas che stattan datiers. 
Pertutgadas èn pia las ovras da partenadi che furneschan lur current principalmain als acziunaris. 
La correctura dal gudogn na po betg vegnir applitgada per la BK e la KWB che na pon betg vegnir giuditgadas sco ovras da partenadi. 
Sa basond sin quella disposiziun na pon dentant er betg vegnir fatgas correcturas dal gudogn per ovras da partenadi sco la KWI, che produceschan current per custs ch'èn sur ils pretschs da media tar ils consuments.
Cun la basa legala per ina correctura dal gudogn n'esi anc betg gudagnà bler. 
La lescha di mo ch'ina correctura dal gudogn vegnia en dumonda, sche las furniziuns dal current na succedian betg per pretschs da martgà. 
Davart il sistem e la dimensiun da la correctura dal gudogn cuntegna la lescha dentant nagina regulaziun concreta. 
La finala sa tractia d'eruir in gudogn sco quai ch'el pudess vegnir cuntanschì tranter partenaris independents ed uschia da fixar ina prestaziun fiscala che correspunda a la capacitad economica da la societad respectiva. 
La dumonda ch'è da respunder sa cloma: "Tge gudogn cuntanschess l'ovra da partenari, sch'ella pudess vender ses current sin in martgà liber ad in terz independent?" 
Quella dumonda mussa er gia il problem cardinal. 
En in ambient, en il qual i n'exista betg in martgà effectiv, stoi vegnir eruì in pretsch da martgà che serva alur sco basa per eruir il gudogn.
Il departament da finanzas è s'occuppà fitg baud da la dumonda da l'imposiziun da taglia a las ovras idraulicas ed ha examinà differents models; las primas stentas dateschan da l'onn 1992. 
Suenter ch'ina expertisa da l'institut per l'economia da finanzas e dal dretg da finanzas da la scol'auta da Son Gagl n'è betg vegnida a resultats cuntantaivels, èn atgnas soluziuns vegnidas pridas en mira. 
Ensemen cun in cussegliader extern è vegnì sviluppà in model che sa basa sin princips da l'economia da manaschi e che s'orientescha al quint annual da la EWZ. 
Quest model vegn refusà dals represchentants da l'economia d'electricitad e pudess vegnir realisà per quest motiv be sin via da dretg. 
Per evitar ils ristgs d'in process e per guntgir l'intschertezza giuridica che resulta d'ina dispita giuridica da plirs onns è vegnida examinada in'autra soluziun.
En numerusas tractativas cun ils represchentants da l'economia d'electricitad è vegnì discutà il model d'ina dividenda obligatoria augmentada per intents fiscals. 
Las societads d'ovras idraulicas han pudì sa cunvegnir cun il chantun Vallais sin quest sistem. 
Per il departament da finanzas esi stà cler da l'entschatta ennà ch'ils supplements a la dividenda obligatoria ston esser en il chantun Grischun pli auts ch'en il chantun Vallais. 
En lungas e diras tractativas ha quella finamira pudì vegnir cuntanschida uss. 
Per ils onns 1997 fin 2000 esi reussì da far contribuir ils represchentants da l'economia d'electricitad supplements da 7%, 7%, 6% e 5% ultra da la dividenda obligatoria fixada contractualmain. 
Quai vul dir che las dividendas obligatorias fixadas tenor ils contracts da concessiun per intents fiscals vegnan augmentadas per ils supplements correspundents. 
Per l'onn 1997 vegniss pia suttamess a la taglia in gudogn che permettess da conderscher ina dividenda obligatoria da 14%, sche la dividenda obligatoria tenor il dretg da concessiun dependa da l'emprest dal chantun. 
Quest resultat da las tractativas è in pulit zic sur ils resultats ch'il chantun Vallais ha pudì cuntanscher. 
Il chantun Vallais ha stuì sa cuntentar cun ina dividenda obligatoria da total maximal 8%. 
L'imposiziun da taglia sin ina dividenda obligatoria augmentada ha pudì vegnir cuntanschida en enclegientscha e senza ils ristgs d'in process.
Il model da la dividenda obligatoria è in'applicaziun da la correctura dal gudogn fixada en l'art. 79 al. 3 LT. 
Las opiniuns exprimidas sporadicamain ch'il departament da finanzas fetschia cun singuls pajataglias cunvegnas che n'hajan nagina basa legala ni ch'il departament da finanzas n'applitgeschia betg il dretg vertent, èn pia faussas. 
Quellas sa basan evidentamain sin enconuschientschas insuffizientas da la situaziun giuridica.
Oz vegni renfatschà a la regenza ch'ella na saja anc betg sa decidida co ella veglia proceder en la dumonda da l'imposiziun da taglia a las ovras idraulicas. 
Quella rinfatscha sto vegnir rinviada. 
En la discussiun actuala sa tractia da la taxaziun per l'onn fiscal 1997. 
L'onn fiscal da las persunas giuridicas è identic cun l'onn da gestiun. 
La gronda part da las ovras da partenari pli grondas terminan lur onn da gestiun cun la fin da settember, en quest cas pia ils 30 da settember 1997. 
Silsuenter han las societads d'ovras electricas, sco dal reminent tut las autras persunas giuridicas er, temp 9 mais, d'inoltrar las decleranzas da taglia. 
Cun las decleranzas da taglia per l'onn 1997 esi pia da quintar la fin da zercladur 1998. 
Avant quest termin, q.v.d. avant che las societads d'ovras idraulicas n'han betg inoltrà lur decleranza da taglia na po betg vegnir fatga ina taxaziun. 
Avant quest termin na sto e na po ina decisiun davart il sistem d'imponer taglias betg vegnir fatga. 
Ed avant quest termin na pon insumma betg vegnir fatgas calculaziuns actualisadas dals differents sitems d'imponer taglia. 
La regenza fiss cussegliada fitg mal, sch'ella sa decidess per in model d'imponer taglia a las ovras idraulicas senza disponer da la basa actuala da decider. 
Uschespert che las decleranzas da taglia da las societads d'ovras idraulicas èn avant maun vegnan fatgas las calculaziuns necessarias. 
Alur po il model grischun da la correctura dal gudogn vegnir cumpareglià cun il model da la dividenda obligatoria. 
Pir en quest mument pon ils avantatgs ed ils dischavantatgs da las differentas metodas vegnir giuditgadas e valetadas. 
Quels connex paran ils critichers da la procedura d'ozendi da na savair ni da na vulair savair.
La discussiun actuala davart l'imposiziun da taglia a las ovras idraulicas è vegnida evocada entras las taxaziuns provisorias per l'onn fiscal 1997. 
L'administraziun da taglia è stada obligada da trametter a las societads d'ovras electricas entaifer dus mais suenter la terminaziun da l'onn da gestiun in quint da taglia provisori. 
Il gudogn suttamess a la taglia è vegnì eruì a basa d'ina dividenda obligatoria augmentada da 12%. 
Quests quints n'han nagina muntada pregiudiziala per la taxaziun definitiva.
En la resposta al postulat Cathomas ed a l'interpellaziun Gartmann pertutgant l'imposiziun da taglia a las ovras da partenadi da l'economia d'electricitad ha la regenza prendì posiziun davart la dumonda da l'imposiziun da taglia a las ovras idraulicas. 
Ils postulants han supplitgà la regenza d'imponer taglia a las ovras da partenadi uschia che las perditas da taglia possian vegnir minimadas tant sco pussaivel e d'examinar spezialmain, sch'ina correctura dal gudogn tenor l'uschenumnà "model grischun" na manassia betg a perditas da taglia pli pitschnas. 
La regenza è sa declerada pronta d'acceptar il postulat Cathomas, schegie ch'i vegn pretendì cun quel nagut auter ch'ina imposiziun da taglia sco quai che la regenza aveva gia adina planisà e prendì en mira. 
Las dumondas ch'èn vegnidas fatgas concretamain en l'interpellaziun davart il connex cun tschains d'aua e taglias, davart ils motivs da la midada da sistem e davart la correctura dal gudogn èn vegnidas respundidas da la regenza. 
Quellas intervenziuns vegnan tractadas a chaschun da la proxima sessiun da mars dal cussegl grond, quai che dat la pussaivladad da discussiunar pli profund quellas dumondas.
En la pressa esi er vegnì represchentà differentas giadas l'opiniun che la problematica da l'imposiziun da taglia a las ovras idraulicas possia vegnir schliada ina giada per adina cun ina disposiziun legala clera. 
Per differents motivs è il departament da finanzas betg da quell'opiniun. 
D'ina vart restrenscha la lescha federala davart l'armonisaziun da las taglias directas dals chantuns e da las vischnancas (lescha d'armonisaziun) considera-blamain il spazi da furmaziun dal legislatur chantunal. 
Da l'autra vart scumonda il cumond da l'egualitad da dretg (art. 4 da la constituziun chantunala) al legislatur chantunal d'introducir regulaziuns spezialas per imponer taglias a tschertas spezias da persunas giuridicas. 
La finala sa tracti qua er d'ina dumonda da la repartiziun dal gudogn en la relaziun interchantunala. 
Quellas dumondas na po il legislatur chantunal betg reglar unilateralmain, cunquai che la repartiziun dal gudogn sin ils singuls chantuns vegn giuditgada la finala da la dretgira federala en applicaziun da las disposiziuns davart il scumond da l'imposiziun dubla da taglia interchantunala (art. 46 al. 2 da la constituziun federala) e da las disposiziuns correspundentas da la lescha d'armonisaziun. 
Da considerar esi plinavant ch'ina nova basa legala na pudess betg vegnir applitgada retroactivamain per l'onn fiscal 1997.
Davent da l'onn 2001 daventan las disposiziuns da la lescha d'armonisaziun dretg directamain applitgabel en l'entira Svizra e substitueschan las normas divergentas da la lescha chantunala da taglia. 
Davent da quest termin sto vegnir renconuschida ina correctura dal gudogn en il chantun Grischun dals chantuns da partenari, q.v.d. dals chantuns, en ils quals ils acziunaris ed ils abunents d'electricitad da las ovras grischunas da partenari èn domiciliads. 
Ils custs d'explotaziun augmentads han per consequenza ina correctura dal gudogn en quests chantuns. 
Quai cundiziunescha ch'i duess vegnir chattà per l'imposiziun da taglia davent da l'onn 2001 soluziuns che vegnan purtadas da tut ils partenaris participads, q.v.d. dals chantuns da muntogna, dals chantuns da partenari, da la confederaziun e da l'economia d'electricitad. 
Sin quest termin esi dentant er da quintar cun ina liberalisaziun (almain pass per pass) dal martgà d'electricitad. 
Las consequenzas da quella liberalisaziun na pon betg anc vegnir valetadas per il mument.
Nus sperain d'avair dà a Vus cun quellas expectoraziuns ina survista davart las dumondas da l'imposiziun da taglia a las ovras idraulicas. 
Per scleriments davart las consequenzas concretas da la dividenda obligatoria contractuala sin las entradas da taglia da Vossa vischnanca As drizzai p. pl. directamain al revisurat da l'administraziun da taglia. 
Per ulteriuras dumondas pli precisas As stattan gugent a disposiziun il sutsegnà u il schef da l'administraziun da taglia, Urs Hartmann (tel. 081-257 33 24).
Cun cordials salidsDepartament da finanzas e militarIl schefdr. 
Aluis MaissenGremi: Departement da finanzas e militarFuntauna: rg Cusseglier guvernativ dr. 
Contribuziuns culturalasLa regenza conceda contribuziuns e dat garanzias da deficit en l'import total da 89'000 francs als sequents projects culturals ed a las sequentas instituziuns culturalas:Per laa restauraziun da la chasa da corporaziun dals cusunzs a Cuira che vegn utilisada da la "Klibühni. 
Das Theater" sco chasa publica da teater.A l'associaziun chantunala da chant dal Grischun per promover il chant sin tut ils stgalims per organisar las emnas da chant per chors da scolars e da giuvenils sco er curs professiunals.
Al circus d'uffants Lollypop per ses programm 1998.
Da las vischnancasLa regenza approvescha ina nova zona da mastergn per in nov manaschi da producziun concludida da la vischnanca da Müstair e cun pretaisas ina revisiun parziala da la planisaziun locala da Domat.
Approvada vegn la revisiun parziala da la lescha da taglia da Tschappina.
Per differents projects da construcziun da vias vegnan dads liber credits da total var 3.2 milliuns francs.
La cumissiun predeliberanta dal cussegl grond tracta il relasch d'ina lescha davart la scol'auta professiunala da pedagogiaSut il presidi da deputà Hans-Peter Pleisch, Tavau, ed en preschientscha da cusseglier guvernativ Joachim Caluori, schef dal departament d'educaziun, cultura e protecziun da l'ambient, ha ina cumissiun predeliberanta dal cussegl grond tractà dacurt la lescha davart la scol'auta professiunala da pedagogia. 
La cumissiun ha concludì unanimamain d'entrar en chaussa e recumonda al cussegl grond da tractar quest project en la proxima sessiun da mars.
La lescha davart la scol'auta professiunala da pedagogia (LSAP) ch'è vegnida concipida sco lescha da basa concisa prevesa da midar las scolaziuns actualas al seminari en talas da l'instrucziun d'orientaziun pratica a la scol'auta professiunala da pedagogia. 
Uschia vegni creà la basa per ina renconuschientscha svizra dals certificats finals da scolaziun da persunas d'instrucziun per la scolina, per la scola primara sco er per lavurs da maun e tegnairchasa. 
L'instituziun d'ina scol'auta professiunala da pedagogia tenor dretg chantunal rinforza il chantun Grischun sco lieu da furmaziun e d'economia e pussibilitescha ina scolaziun d'auta qualitad per las persunas d'instrucziun tudestgas, rumantschas e talianas. 
Cun sviluppar ulteriurmain il model grischun pon ins eliminar differents mancos da las scolaziuns actualas, spezialmain cun separar l'instrucziun da furmaziun generala e quella da la pratica professiunala.
La prescolaziun per persunas d'instrucziun da scolina sco er da lavurs da maun e tegnairchasa vegn ad esser ina scola media da diplom terminada, quella per la scolaziun a persuna d'instrucziun da scola primara è cun preferenza la maturitad gimnasiala, ma l'admissiun a la scolaziun da magisters è garantida er per persunas che vulessan emprender questa professiun suenter in emprendissadi pratic.
La lescha davart la scol'auta professiunala da pedagogia creescha ultra da quai la basa necessaria per ina stretga cooperaziun tranter il chantun e la partiziun da seminari a la scola media evangelica da Schiers.
La cumissiun ch'ha deliberà il project da lescha cun in per propostas per midadas per mauns dal cussegl grond, è ensemen cun la regenza da l'avis che tras l'instituziun d'ina scol'auta professiunala da pedagogia tenor il dretg chantunal, vegnia prendida il dretg mument la dretga via per la futura furmaziun tudestga, rumantscha e taliana dals magisters en noss chantun.
Egualitad sin plaun communal a l'exempel da la vischnanca da TrimmisL'entschatta dal davos onn è la suprastanza communala da Trimmis sa volvida a l'uffizi chantunal per dumondas d'egualitad. 
Ella ha dumandà d'analisar la vischnanca areguard ils interess d'egulitad e da constatar, sch'i existess in basegn d'agir sin tscherts secturs. 
Medemamain ha ella vulì propostas concretas, co ch'ins pudess cuntanscher eventualas meglieraziuns. 
Il biro per dumondas d'egualitad ha acceptà fitg gugent quest giavisch. 
En collavuraziun cun las duas suppleantas dal cussegl communal Annie Fleischhauer-Peretti e Lore Schmid-Herterich esi vegnì fatg in scleriment detaglià.
Co statti oz cun l'egualitad a Trimmis?
La retschertga davart il stadi actual ha dà il suandant maletg. 
En las autoritads communalas èn las dunnas zunt sutrepreschentadas, bain represchentadas èn ellas mo sco suppleantas. 
En pliras cumissiuns permanentas da la vischnanca n'esi betg meglier, la suletta excepziun: la cumissiun da scolina (100% dunnas). 
Igl è remartgabel che las dunnas èn da chattar plitost en cumissiuns ch'han in cuntegn che vegn chapì tradiziunalmain sco "da las dunnas" (provediment, cultura e scolina). 
Sco divergenza allegraivla da questa tendenza sa lascha valitar la participaziun d'ina dunna a la cumissiun per la planisaziun da finanzas. 
Er sin auters secturs d'incumbensas da la vischnanca n'èn dunnas strusch betg activas, auter che sin il secretariat da vischnanca (puspè ina domena tradiziunala da dunnas). 
Ina tala repartiziun è vesibla er sin il plaun da scola: en la scola primara bunamain relaziuns egualas, sin il stgalim superiur domineschan dentant puspè ils umens. 
Sco fatg positiv ord vista da l'egualitad esi da menziunar qua che la vischnanca pussibilitescha dapi in per onns in job-sharing da duas magistras.
Ins ha examinà medemamain il contact da la vischnanca cun ses commembers (surtut sin il sectur en scrit). 
Da quest contact fan part las titulaziuns da brevs, il certificat dal dretg da vuschar, la quittanza da las scrittiras deponidas, ils inserats per plazzas da lavur e sumegliantas chaussas. 
Vegni fatg appel tant a las dunnas sco als umens? 
En ils exempels prendids en mira han ins tegnì quint da l'egualitad linguistica ultra da paucas excepziuns.
Per resumar pon ins dir ch'igl exista in basegn d'agir surtut areguard la represchentanza da dunnas en differents gremis. 
Per ch'ins possia integrar tant ils interess dals umens sco er quels da las dunnas en il svilup da la vischnanca, ston las dunnas cooperar. 
E quai betg sulettamain sin ils secturs da la famiglia, la scola ed ils fatgs socials, mabain er en la direcziun da la vischnanca, sin il sectur da construcziun ed en ils fatgs da finanzas. 
Er là sa tracti da dumondas e decisiuns che pertutgan las dunnas gist tant sco ils umens.
Co proceder en il futur?
Co duain ins schliar quest problem? 
La gruppa da lavur ha elavurà differentas propostas per mauns da la suprastanza communala.
En il center stat qua la sensibilisaziun da la populaziun sco er mesiras concretas per promover las dunnas. 
I na tanscha betg d'approvar mo da princip ina meglra represchentanza da las dunnas, igl è er da far insatge persuenter. 
Ins sto trair suenter dunnas. 
Pertge ch'igl è anc adina uschia che las dunnas han pli pauca fiduzia e sa tschentan memia grondas pretaisas a sasezzas sin ils secturs dominads per gronda part dals umens ("sche jau na sai betg tut gia da l'entschatta naven, na surpren jau betg l'incumbensa"). 
La suprastanza communala po far frunt a questa situaziun cun ina vasta infurmaziun e promoziun. 
En in emprim pass ha ella p.ex. appellà a las partidas da far in'attenziun speziala a questa tematica e da prender lur responsabilitad respectiva. 
En in segund pass ha ella previs d'organisar ina retscha d'occurrenzas ch'ha sco tema l'engaschament da las dunnas en la publicitad. 
A quellas occurrenzas esi d'envidar tut las dunnas da la vischnanca. 
Per questa retscha d'occurrenzas vegni er prestà ina contribuziun finanziala. 
Ultra da quai duain las autoritads communalas resguardar en la tscharna dal persunal ina represchentanza adequata da las dunnas ed ademplir uschia ina funcziun exemplara. 
L'avertura per dumondas da lavur a temp parzial sco er da job-sharing è er in'expressiun da questa tenuta fundamentala. 
En connex cun tuttas formulaziuns novas en scrit (p.ex. la constituziun communala) duai vegnir realisada l'egualitad linguistica.
Igl è da giavischar ch'er autras vischnancas s'occupeschian dals interess d'egualitad. 
Gist en vischnancas pli pitschnas po quai esser d'interess vital, sch'i daventa p.ex. difficil d'occupar tut ils uffizis. 
Il biro chantunal per dumondas d'egualitad po esser in post da consultaziun per las vischnancas. 
El po gidar cun cussegliaziuns e sa basar sin la retschertga fatga a Trimmis. 
In mussavia che dat respostas a las dumondas las pli impurtantas da las vischnancas vegn elavurà e mess a disposiziun dal biro per dumondas d'egualitad.
Il tschancun da la viafier da l'Alvra en la Val Bever vegn protegì meglier encunter lavinasLa viafier da l'Alvra da la Viafier retica (VR) passa tant da la vart dal nord sco dal sid tras differents laviners. 
L'entschatta da quest tschientaner èn perquai vegnids construids il medem temp sco la viafier er ils emprims rempars da lavinas. 
En il decurs dal temp èn quels vegnids amplifitgads e cumplettads successivamain, per part er tras implantaziuns e cultivaziuns. 
Malgrad questas lavurs hai dà adina puspè interrupziuns dal traffic tras lavinas.
Ils mirs da rempar sin l'intschess da la spunda "Alpetta" en la Val Bever ston vegnir sanads urgentamain. 
Aifer ils proxims diesch onns èn renovaziuns e cumplettaziuns generalas inevitablas. 
Per questas lavurs vegni quintà cun custs da var 6.7 milliuns francs. 
In'emprima etappa da realisaziun vegn entschavida quest onn. 
Ella vegn a durar quatter onns ed a custar var 2.7 milliuns francs. 
La finanziaziun succeda per 65 pertschient tras la confederaziun, per 25 pertschient tras il chantun e per 10 pertschient tras ils patruns da fabrica.
Agid umanitarIl chantun Grischun sustegna en il rom da sias pussaivladads finanzialas agids da svilup e da catastrofas a l'ester. 
La regenza conceda contribuziuns correspundentas en l'import total da 25'000 francs a las suandantas instituziuns resp. als suandants projects:- ovra d'agid svizra dals lavurers (OASL) per il project da svilup "UCA San Ramón" en la Nicaragua,- servetsch dals Svizzers a l'ester dal departament federal dals affars externs per las subvenziuns 1997/1998 a las societads svizras d'agid a l'ester,- agid als leprus Emmaus da la Svizra per il project "COIMBATORE" en l'India dal sid,- agid a la Rumania da Malans,- gruppa da lavur agid a la Rumania da Vaz,- Caritas da la Svizra per il project "Internat Juan XXIII", Cochabamba, Bolivia,- Terre des hommes da la Svizra per il program da svilup "Agid rural a sasez" en Tansania, e- organisaziun mundiala encunter la tortura per il program d'acziuns 1998.
Da las vischnancasLa regenza approva da princip il project preliminar per la construcziun nova da duas chasas da gruppas per la chasa d'uffants Gott hilft a Zizers. 
Als custs imputabels da ca. quatter milliuns francs vegnan garantidas contribuziuns chantunalas da construcziun da 20 pertschient.
Approvadas vegnan las revisiuns parzialas da la constituziun communala da Pignia e da la lescha da taglia da Bravuogn sco er la nova lescha davart las taxas da cura da Valragn.
Per differents projects da construcziun da vias en il chantun vegni dà liber credits d'in import total da ca. 2.5 milliuns francs.
Caviezel è musicolog, istoricher e musicist. 
El succeda a Christian Brosi ed entra en uffizi l'entschatta da matg 1998.
La cumissiun predeliberanta dal cussegl grond tracta la revisiun da la lescha davart las scolas mediasSut il presidi da deputà Hans Joos, Samedan ed en preschientscha da cusseglier guvernativ Joachim Caluori, schef dal departament d'educaziun, cultura e protecziun da l'ambient, ha ina cumissiun predeliberanta dal cussegl grond tractà dacurt la revisiun parziala da la lescha davart las scolas medias. 
La cumissiun ha concludì unanimamain d'entrar en chaussa e recumonda al cussegl grond da tractar il project en la proxima sessiun da mars.
En il center da la revisiun parziala stattan las adattaziuns da la lescha davart las scolas medias ch'èn necessarias per realisar il reglament per renconuscher la maturitad (RRM) da l'onn 1995 en ils gimnasis dal Grischun e per introducir ina maturitad prioritara enstagl dals tips da maturitad ch'existan oz. 
La revisiun da la lescha davart las scolas medias creescha uschia la basa per renconuscher ils attestats da maturitad che vegnan emess suenter l'onn 2003 en ils gimnasis grischuns. 
Quella renconuschientscha è la premissa per ch'ils attestats da maturitad pussibiliteschian er en il futur in'admissiun senz'examen a las universitads, a la scola politecnica federala ed als instituts da scolaziun per persunas d'instrucziun. 
La realisaziun dal RRM dat la pussaivladad al chantun Grischun da promover dapli sias linguas chantunalas e da porscher ina scolaziun gimnasiala bilingua. 
La qualitad da la scolaziun en ils gimnasis grischuns duai vegnir garantida a moda duraivla e la durada da la scolaziun duai vegnir reducida per in onn. 
La revisiun ha plinavant per consequenza che las disposiziuns davart il pajament da contribuziuns a las scolas medias privatas vegnan adattadas.
La lescha davart las scolas medias vegn midada be pauc pertutgant sia dimensiun e resta ina lescha generala concisa. 
Il model grischun da scola media ch'è sa cumprovà dapi passa 35 onns vegn consolidà.
La cumissiun ch'ha deliberà per mauns dal cussegl grond il project da lescha cun paucas propostas per midadas, è ensemen cun la regenza da l'opiniun ch'ina revisiun saja necessaria ed avria la via per in svilup dinamic da la scolaziun gimnasiala che dat gronda paisa a la garanzia da la qualitad d'instrucziun.
Viafier retica, atmosfera da vacanzas, chaussas culinaras e musica sco ingredenzas grischunas a la festa giubilara "150 onns stadi federal" a BernaIl Grischun sa participescha a la festa giubilara "150 onns stadi federal". 
Quella ha lieu dals 11 fin ils 13 da settember 1998 en la citad viglia da Berna e cumpiglia ina schelta multiculturala da l'entira Svizra. 
L'act festiv uffizial ha lieu sonda, ils 12 da settember.
La confederaziun planisescha d'organisar dals 11 fin ils 13 da settember 1998 ina festa giubilara a Berna che duai regurdar a la fundaziun dal stadi federal svizzer. 
Sonda, ils 12 da settember 1998 è planisà l'act festiv uffizial sin la plazza federala. 
Ils chantuns pon sa participar e dar uschia tempra al program festiv. 
L'organisaziun e la coordinaziun schain en ils mauns da l'uffizi federal per cultura.
Il Grischun vegn a sa participar cun ils sequents elements a la festa giubilara:En in plaz adattà a Berna vegn installada la Stiva Retica (in vagun da viafier modifitgà sco stiva grischuna rullanta). 
Questa è generalmain accessibla ed offrescha spezialitads grischunas.
Furmaziuns grischunas procuran per l'atmosfera musicala.
Ils uffants pon ir gratuitamain cun ina viafier a vapur da la VR (model en la scala 1:10).
Sin in stan vegnan consegnads documents davart il chantun da vacanzas da la Svizra e vendids artitgels dal Grischun.
Ils custs per questas activitads vegnan calculads cun 45'000 francs.
Ella va bain d'accord cun la direcziun generala, giavischa dentant ch'ils interess dals chantuns senza scolas autas vegnian resguardads meglier.
La nova lescha vul augmentar l'efficienzia dals organs existents che s'occupan da la politica da las scolas autas e simplifitgar la collavuraziun cun ils chantuns. 
La collavuraziun naziunala duai vegnir ordinada da nov. 
Sco gremi da discussiun politic è previda ina conferenza da las regenzas, sco organ strategic da las scolas autas ina conferenza da las universitads. 
La conferenza dals recturs ed ils chantuns duain vegnir integrads en quests gremis.
En quest connex fa la regenza valair che la promoziun intenziunada da las universitads sco incumbensa da colliaziun presuppona ch'ils chantuns senza universitads possian sa participar in pulit zic pli fitg en la conferenza svizra da las universitads che quai ch'igl è prevì en il sboz da la LPS.
Fin uss vegnevan las contribuziuns fundamentalas calculadas tenor ils custs. 
Da nov duai quai succeder tenor las prestaziuns (orientà tenor l'output). 
Per l'innovaziun e la coordinaziun tranter las universitads vegnan creadas contribuziuns da project colligiadas vi da projects. 
Contribuziuns d'investiziun e contribuziuns extraordinarias duain vegnir dismessas. 
Da la vista da la finamira va la regenza d'accord cun la midada ad ina basa che sedrizza tenor l'output. 
Quei na dastga dentant betg succeder sin donn e custs dals chantuns. 
Plinavant sto la revisiun totala da la LPS vegnir integrada en las mesiras executivas tar la nova gulivaziun da finanzas. 
Avant che la LPS vegn revedida, duess vegnir spetgà sin la decisiun da princip davart la gulivaziun da finanzas.
Contribuziuns culturalasLa regenza dat liber (per part sut resalva da l'approvaziun dals credits tras il cussegl grond) contribuziuns e garanzias da deficit en l'import total da var 125'000 francs a las sequentas instituziuns e per ils sequents projects:Federaziun da musica dal chantun Grischun (contribuziun annuala, contribuziun per curs da sunaders giuvens e per curs e camps da musicas da giuvens e giuvnas, per curs spezialisads),Societad svizra da picturs, sculpturs ed architects GSMBA (contribuziun annuala),Federaziun grischuna per il teater popular BVV (contribuziun annuala, installar in pool regiunal da material, curs spezialisads), eExposiziun ambulanta "Architektur da Peter Zumthor in Fogografien von Hélène Binet".
Vi dals custs imputabels da var 7.5 milliuns francs vegnan empermessas contribuziuns chantunalas da construcziun en l'auteza da diesch pertschient.
Cun resalvas e prescripziuns vegn approvada la revisiun totala da la planisaziun locala da Fläsch.
La revisiun da la lescha d'ustaria da Trun vegn approvada.
Per differents projects da construcziun da vias en il chantun vegnan dads liber credits en l'import total da var 11 milliuns francs.
Fatgs da persunalLa fin da mars van en pensiun:Georg Caspescha-Zinsli, Riein, mastergnant spezial tar l'uffizi districtual da construcziun bassa 6, Glion, eGiusep Deflorin, Mustér, vier/capolavurer tar l'uffizi districtual da construcziun bassa 6, Glion.
La regenza engrazia a quels funcziunaris per lur servetschs en favur dal chantun.
El entra en plazza l'entschatta d'avrigl 1998.
Martin Nett, naschì 1953, da Luzein, domicilià a Cuira, daventa controller da finanzas tar il secretariat dal departament da sanitad, partiziun finanzas e controlling. 
El entra en plazza l'entschatta da zercladur 1998.
La regenza dal chantun Glaruna visita il GrischunMardi/mesemna proxima, ils 31 da mars/1. d'avrigl 1998, fa la regenza glarunaisa ina visita al chantun GrischunLa regenza dal chantun Glaruna fa ses viadi en il Grischun sut la direcziun da Landammann Christoph Stüssi. 
Il gremi executiv da Glaruna consista da set persunas e vegn accumpagnà dal chancelier en uffizi e da l'anteriur chancelier, tuts cun lur dunnas. 
A la staziun a Cuira vegnan els beneventads da la regenza grischuna e dal chancelier cun lur dunnas. 
Communablamain viageschan el alur en in char-salun da la Viafier retica via Tusaun e Filisur vers Tavau. 
Cunter saira visitan els il museum da Kirchner e suenter vegni giudì ina tschaina communabla.
Per la mesemna esi previs il suandant program: Visita da l'Institut per la perscrutaziun da naiv e lavinas Weissfluhjoch, preschentaziun da la regiun da Parsenn e viadi sin il Weissfluhgipfel. 
Da là va il viadi puspè a val e cun la viafier vers Landquart, nua ch'ils giasts prendan cumià dal Grischun.
La scuntrada duai promover il barat informal d'opiniuns ed approfundar ils contacts collegials.
Durant in onn distribuziun da squittas en il stabiliment Realta -Emprimas experientschasIl favrer 1997 ha cusseglier guvernativ Peter Aliesch, schef dal departament da giustia, polizia e sanitad, pudì dar l'entschatta a la distribuziun da squittas en il stabiliment Realta. 
Cun questa distribuziun han ins fatg en tuts grads in pass exemplar per promover la sanadad en l'execuziun dal chasti en Svizra. 
Suenter in onn da distribuziun da squittas pon ins constatar che tant il persunal sco ils praschuniers san ir enturn cun questa mesira da prevenziun. 
Ins n'ha betg pudì cumplanscher disturbis ch'avessan pertutgà la segirezza dal persunal e dals praschuniers.
Da l'effectiv da praschuniers da 110 umens èn var 30 fin 40 da quels toxicomans da heroin. 15 fin 25 da quests praschuniers toxicomans vegnan tractads en il program da metadon. 
En vista a quests fatgs e savend ch'i po durar onns per vegnir liber da la toxicomania, obtegna la lavur preventiva ina fitg gronda muntada er durant l'execuziun dal chasti. 
Las mesiras preventivas durant l'execuziun dal chasti ston esser identicas cun quellas d'ordaifer, per che las ristgas da sanadad e d'infecziun ch'accumpagnan la toxicomania na determineschian betg la vita.
Tranter il favrer ed il december 1997 èn vegnidas distribuidas en il stabiliment Realta totalmain 925 squittas tras l'automat. 
Cun la distribuziun da squittas e cun las mesiras preventivas ch'èn en vigur dapi1995 vul ins cuntanscher ina stabilisaziun ed in meglierament dal stadi da sanadad dals praschuniers toxicomans. 
Schebain questa finamira vegn cuntanschida, examinescha l'uffizi federal da la sanadad dapi il settember 1997 per la perioda d'in entir onn.
La prevenziun activa da HIV e da hepatitis è ina chaussa, las mesiras da promoziun per ina vita senza heroin l'autra. 
Er per quest intent han ins fatg in pass en la dretga direcziun en il stabiliment Realta, parallelamain a la distribuziun da squittas. 631 emprovas d'urin che vegnan fatgas uschia, che las fasas senza consum pon vegnir sustegnidas e survegliadas, han l'intent da cuntanscher en pitschens pass ina vita senza heroin. 
Questas mesiras èn cumbinadas cun ina cussegliaziun sociala, cun terapias ambulantas, cun la furmaziun d'in di da lavur normal e cun las pussaivladads d'ina occupaziun activa en il temp liber.
Il stabiliment Realta ha realisà questas mesiras senza ulteriurs pertschients da plazzas en collavuraziun cun l'Agid grischun cunter AIDS e cun il medi dal stabiliment dr. med. 
Huber, Cazas. 
Cun quai ha il stabiliment fatg in pass impurtant per in ulteriur svilup diferenzià da la promoziun da la sanadad durant l'execuziun dal chasti ed el ha mussà plinavant che soluziuns favuraivlas èn pussaivlas er en in temp da stgarsezza finanziala.
Differents stabiliments e posts spezialisads en Svizra persequiteschan cun interess il model da Realta. 
Il december 1997 ha il program "Realta" pudì vegnir preschentà a Bonn (Germania) a chaschun d'in congress europeic davart la prevenziun durant l'execuziun dal chasti. 
Gia la stad 1998 vegn introducida la distribuziun da squittas en differents stabiliments dal chantun Berna. 
La basa legala per quest intent è ina expertisa da prof. 
La cumissiun predeliberanta dal cussegl grond tracta il relasch d'ina lescha davart la banca chantunala grischuna (BCG) sco er da l'ordinaziun executiva latiersSut il presidi da deputà Hansjörg Trachsel, Schlarigna, ed en preschientscha da cusseglier guvernativ Aluis Maissen, schef dal departament da finanzas e militar, ha la cumissiun predeliberanta tractà la lescha e l'ordinaziun davart la banca chantunala grischuna en quatter sesidas.A chaschun da l'emprima sesida il december 1997 ha la cumissiun concludì d'envidar, ultra dals represchentants da la BCG, in ulteriur expert d'ordaifer. 
Quel duaja dar infurmaziuns davart ils svilups sin il sectur da banca. 
Cun Kurt Hauri, president da la cumissiun federala da las bancas, è stà a disposiziun, a chaschun da la segunda sesida da la cumissiun, in spezialist cumprovà. 
Suenter ch'ils commembers da la cumissiun avevan fatg lartg diever da la pussaivladad da pudair s'infurmar tar l'expert, han els discutà la lescha e l'ordinaziun a moda cumplessiva e fitg engaschada.
Il sectur da finanzas è enconuschentamain suttamess ad ina reorganisaziun rasanta, a la quala ils statuts da la BCG da l'onn 1970 satisfan pli e pli pauc. 
Cun relaschar ina lescha ed in'ordinaziun executiva davart la BCG duai la basa legala da la banca dals Grischuns obtegnair in fundament modern e progressiv. 
En il project ch'è vegnì discutà uss, cun la lescha e l'ordinaziun executiva davart la BCG, èn vegnidas integradas il medem temp en il dretg chantunal las adattaziuns pretendidas da la lescha federala davart las bancas e cassas da spargn ch'è vegnida revedida 1994. 
Da l'autra vart han ins mantegnì en il project quai ch'era sa cumprovà, sco ch'ils exempels suantants mussan concretamain:- crear in post extern da revisiun;- suttametter la surveglianza tenor la lescha davart las bancas a la cumissiun federala da las bancas (CFB);- mantegnair la garanzia dal stadi e l'incarica da prestaziun;- separar cleramain e consequentamain las incumbensas da surveglianza e strategicas dal cussegl da banca da quellas operativas da la direcziun.
Ina minoritad da la cumissiun predeliberanta è s'exprimida per l'acceptaziun d'in artitgel en la lescha che pussibilitass al cussegl grond da concluder la privatisaziun da la BCG pli tard, senza suttametter questa midada al pievel. 
Ultra da quai ha ina minoritad da la cumissiun pretendì da reducir il cussegl da banca sin set commembers.
La maioritad da la cumissiun è dentant s'exprimida cleramain cunter questas propostas.
Tenor quella duain ils cussegliers da banca bandunar il cussegl, suenter ch'els han ademplì il 65avel onn.
En la cumissiun predeliberanta han ins exprimì ch'il grond success da fatschenta e ch'il svilup allegraivel da la BCG en ils davos onns, sajan stads pussaivels be, grazia ad ina direcziun ed in stab da collavuraturas e collavuraturs motivads e bain scolads e grazia ad in cussegl da banca ch'agescha precautamain. 
Malgrà questa situaziun da partenza optimala n'ha la cumissiun predeliberanta betg gì ina leva incumbensa. 
Cun la voluntad da dar in vestgì legal pli adattà pussaivel a la banca per il proxim millenni, ha la cumissiun predeliberanta discutà a moda fitg detagliada il project e singuls secturs da quel, sco per exempel la garanzia dal stadi, la furma giuridica, l'incarica da prestaziun, la controlla e la surveglianza. 
Ella ha beneventà expressivamain la clera separaziun tranter il plaun operativ e quel strategic sco er la furmaziun moderna da la surveglianza.
Per mauns dal cussegl grond ha ella deliberà la fin finala ina lescha ed in'ordinaziun che correspundan, cun paucas divergenzas, al project da la regenza. 
Igl è previs da tractar questa chaussa en la sessiun da matg 1998 en il cussegl grond.
Il program d'acziun "Energia 2000" vegn realisà a moda speditiva en il GrischunDapi 1994 fa l'uffizi d'energia mintg'onn bilantsch davart il program d'acziun "Energia 2000" en il Grischun. 
Il bilantsch ch'è vegnì fatg per la fin da 1997 cumpiglia l'entira perioda da 1990 fin 1997. 
Da quest bilantsch pon ins vesair ch'il Grischun n'ha betg sulettamain prendì tut las mesiras ch'eran vegnidas concludidas cun la confederaziun, sin fundament dal program da politica d'energia e d'acziun "Energia 2000", mabain ch'el è ì anc plinavant. 
Spezialmain posseda il chantun, cun ses sistem finanzial da promoziun, in instrument che rinforza considerablamain l'effect da "Energia 2000". 
Ultra da quai èn vegnidas augmentadas en il Grischun sco in dals paucs chantuns las capacitads persunalas per ina plazza en la cussegliaziun d'energia.
La regenza piglia enconuschientscha dal rapport detaglià "Energia 2000 en il Grischun". 
Ulteriuras infurmaziuns èn d'obtegnair tar l'uffizi d'energia (tel. 081-257 36 22).
Midada dal project en connex cun l'engrondiment dal seminari da magisters a CuiraLa regenza prenda enconuschientscha d'ina midada dal project en vista a l'engrondiment dal tract per scienzas natiralas dal seminari da magisters a Cuira. 
Questa midada chaschuna meglieraziuns essenzialas da la construcziun e dal manaschi, dentant na chaschuna ella nagins custs supplementars. 
L'orientaziun principala da la nova construcziun cumplementara n'è betg pli la spunda al nord, mabain al sid resp. l'orientaziun vers l'edifizi existent dal seminari. 
L'entschatta da mars 1998 ha il cussegl da la citad da Cuira concedì la permissiun correspundenta da construcziun.
Nov med legal per notars ed advocatsCunter disposiziuns da la cumissiun da notariat e da la cumissiun da surveglianza pertutgant ils advocats na pon ins per il mument betg recurrer cun in med legal tar ina dretgira independenta. 
Per quest motiv propona la regenza al cussegl grond da reveder l'ordinaziun davart il notariat e l'ordinaziun davart l'attestat da qualificaziun dals advocats. 
Sco instanza da med legal duai la dretgira administrativa vegnir designada en domadus cas.
Votaziun dals 7 da zercladur 1998Dumengia, ils 7 da zercladur 1998 vegnan suttamess ils suandants projects federals a la votaziun dal pievel:- conclus federal davart las mesiras per equilibrar il preventiv- iniziativa dal pievel per proteger la vita e l'ambient da manipulaziuns geneticas (iniziativa per la protecziun genetica)- iniziativa dal pievel S.o.S. - per ina Svizra senza ina polizia spiunantaIl medem di vegni votà plinavant davart ils suandants projects materials chantunals:- revisiun totala da la lescha d'ustaria- relasch d'ina lescha da submissiun- revisiun parziala dal conclus da participaziun dal chantun Grischun a la cunvegna interchantunala davart las acquisiziuns publicas (CIAp)- revisiun parziala da la constituziun chantunala (art. 19 urden da finanzas)- revisiun totala da la lescha chantunala davart las finanzas.
Quest project cumpiglia in pachet da leschas che prevesa midadas spezialmain en la lescha davart la protecziun da l'ambient, ultra da quai en la lescha davart la protecziun dals animals, en la lescha davart la protecziun da la natira e da la patria, en la lescha da victualias, en la lescha d'epidemias, en la lescha d'agricultura, en la lescha davart epiedemias d'animals sco er en la lescha davart la garanzia per products. 
Las regulaziuns essenzialas che vegnan integradas en la lescha davart la protecziun da l'ambient concernan spezialmain ils princips etics ch'èn d'observar per tractar cun organissems. 
Sch'il project da gen-lex vegn realisà, alur dispona la Svizra d'ina ovra da leschas cumplessiva davart la tecnologia da gens sin il sectur extrauman, la quala resista er en cumparegliaziun internaziunala.
Medemamain vegnan sustegnidas las midadas proponidas da la lescha federala davart credits da consum (credits pitschens). 
Spezialmain la regulaziun che la lescha davart credits da consum duai avair in caracter definitiv (valaivel per l'entira Svizra) vegn beneventada expressivamain. 
Uschia n'hai pli plazza per in dretg chantunal divergent. 
Las persunas che prendan si in credit perdan tras questa regulaziun la pussaivladad d'emprestar daners, tut tenor la situaziun, simplamain en quel chantun, nua che l'emprest è il pli facil. 
In'ulteriura mesira è l'examinaziun da creditaivladad. 
Quella pretenda da confruntar las entradas da la persuna che pretenda il credit cun sias expensas. 
Dal rest duai il cussegl federal obtegnair la cumpetenza da reglar en in'ordinaziun la dumonda d'in fit maximal per l'entira Svizra.
Da las vischnancasIl mir al sid dal lai d'accumulaziun Lago Bianco sin il pass dal Bernina sto vegnir sanà fin il pli tard l'onn 2000. 
La regenza approva las lavurs correspundentas che entschaivan anc questa primavaira. 
Spezialmain duain ins construir ina serra che tegna enavos l'aua durant il temp da construcziun.
Il project per la midada e l'engrondiment dal plaunterren al nordvest da la veglia chasa da scola a Puntraschigna a locals da zambregiar cun lenn e cun metal, vegn approvà. 
Als custs imputabels da ca. 450'000 francs vegn empremessa ina contribuziun chantunala da construcziun da diesch pertschient.
Il project per la midada e l'amplificaziun dal lavuratori a Mesauc da l'uffizi districtual da construcziun bassa 2, Mesauc, vegn approvà. 
Ils custs calculads sa muntan a 3.8 milliuns francs.
Il project per la midada e l'engrondiment da la basa a Roveredo da l'uffizi districtual da construcziun bassa 2, Mesauc, vegn approvà. 
El prevesa custs da 2.5 milliuns francs.
Medemamain vegn approvà il project per midar e sanar la chasa da scola existenta da la scola da puras e da tegnairchasa a Schiers. 
Als custs imputabels da ca. 4.7 milliuns francs vegn empermessa ina contribuziun da construcziun da 50 pertschient.
La constituziun da Sumvitg vegn approvada.
Per differents projects da construcziun da vias vegnan dads libers credits d'in import total da 7.3 milliuns francs.
El cumenza sia plazza l'entschatta da zercladur 1998.
Il quint statal grischun 1997 - levamain en las cifras cotschnasIl quint statal dal Grischun 1997 preschenta sco resultat brut l'emprima giada dapi 1973 puspè in deficit. 
Dal quint current resulta in surpli d'expensas da 5,1 milliuns francs. 
Il quint da finanziaziun mussa in deficit da 41 milliuns francs. 
Quests dus resultats èn dentant in pulit zic sut ils deficits budgetads da 32,8 milliuns francs en il quint current e da 92,3 milliuns francs en il quint da finanziaziun.
Entant ch'il quint current da l'onn passà ha anc pudì preschentar in avanzament brut da 50,4 milliuns francs, è il resultat da l'onn 1997 sa midà en in surpli d'expensas da 5,1 francs. 
Il pegiurament dal quint 1997 en cumparaziun cun l'onn passà da pli che 55 milliuns francs è la pli gronda irrupziun en l'istorgia dal tegnairchasa statal dal Grischun. 
En cumparegliaziun cun ils onns passads n'è restà nagin spazi pli per ulteriuras amortisaziuns ed assegnaziuns a las reservas (onn passà 41,8 milliuns). 
Cun expensas pli pitschnas da 73,6 milliuns francs e cun entradas pli pitschnas da 45,9 milliuns francs è il deficit dentant per 27,7 milliuns pli bass che budgetà. 
Al meglierament dal resultat en cumparegliaziun cun il preventiv han contribuì ina giada ils respargns tar ils custs dal persunal (-6,1 milliuns) e tar ils custs reals (-16,3 milliuns) d'ensemen 22,4 milliuns francs. 
Da l'autra vart èn s'effectuadas a moda positiva sin il quint preschent las investiziuns nettas pli bassas e las amortisaziuns sin la facultad administrativa ch'èn vegnidas fatgas supplementarmain l'onn precedent en furma da custs d'amortisaziun reducids per 36 milliuns francs. 
Grazia a quests custs pli pitschens han tranter auter pudì vegnir cumpensadas malgrà ils differents retgavs supplementars na cuvrì las sperditas da taglia (-9 milliuns) sco er las recumpensas (-7,4 milliuns).
Senza resguardar ils pajaments d'emprests finanziads a moda speziala dal chantun a l'assicuranza per dischoccupads da 22,3 milliuns francs èn vegnids dads or en il quint d'investiziun en tut 325,4 milliuns francs. 
Dal volumen d'investiziun approvà dal cussegl grond da 351,6 milliuns francs esi vegnì fatg diever pia da 92,5% (onn passà 93,5%).
Il Cash-flow (ils meds finanziads sez) da 119,9 milliuns francs è per 17 milliuns pli auts che budgetà. 
Cumpareglià ils meds cuntanschids sez cun las investiziuns nettas da 160,9 milliuns francs che restan suenter la deducziun da las entradas d'investiziun resulta in grad d'atgna finanziaziun da 74,5% (preventiv 52,7%, onn passà 113,3%). 
Questa cifra mussa che las investiziuns nettas han pudì vegnir finanziadas be per radund X cun agens meds. 
Il deficit da finanziaziun da 41 milliuns francs (preventiv 92,3 milliuns, onn passà in avanzament da finanziaziun da 20,2 milliuns) ha stuì vegnir cuvrì cun ina reducziun da las reservas da liquiditad e cun prender a tschains daners esters.
Il quint da vias serra cun expensas totalas da 327,1 milliuns e cun entradas totalas da 324,4 milliuns francs, pia cun in surpli d'expensas da mo 2,7 milliuns francs.
En il budget era vegnì quintà cun in deficit da 21,1 milliuns francs.
Cun il preschent resultat brut negativ ha la midada da tendenza er prendì possess da noss chantun. 
Grazia a la politica da finanzas persequitada consequentamain ils onns passads da stgaffir resp. da mantegnair ina buna basa d'agen chapital sa chattan las finanzas dal chantun Grischun actualmain anc adina en ina situaziun solida. 
Il resultat dal quint current 1997 è anc apaina gulivà e perquai betg alarmant. 
Da patratgar dat dentant il fatg che las entradas da taglia budgetadas n'han betg pudì vegnir realisadas. 
La situaziun economica constantamain difficila e las novas incumbensas fitg custusas che vegnan ad occupar il chantun vegnan ad engrevgiar ils quints futurs supplementarmain. 
Sco ulteriura mesira per segirar a lung termin il tegnairchasa ha la regenza preparà in program da spargn cumplessiv. 
Quest pachet da spargn pretendì dal cussegl grond a chaschun da la sessiun da november 1997 para evidentamain dad esser ina necessitad cumprovada. 
Il cussegl grond vegn a decider en chaussa durant la sessiun da matg 1998.
Program da spargn da la regenza(Plan da mesiras per tegnair en equiliber las finanzas 1999)La regenza ha deliberà ils 7 d'avrigl 1998 in program da spargn extendì per garantir l'equiliber da las finanzas. 
La situaziun alarmanta da las finanzas chantunalas pretenda mesiras da spargn essenzialas e durablas sin tut ils secturs dal chantun. 
Qua tras duain puspè pudair vegnir observadas las directivas dal plan da finanzas dal cussegl grond. 
Il deficit en il quint current dal preventiv 1999 na dastga betg surpassar 50 milliuns francs. 
Partend d'in deficit en il plan da finanzas da 1999 da 113,2 milliuns francs resulta inbasegn da distgargia da varga 63 milliuns francs.
Quella vul la regenza cuntanscher cun las sequentas mesiras:- Budgetar extraordinariamain rigurus fr. 20,0 milliuns- Cuntinuar cun las reducziuns dal cuss. grond tar il budget 1998 fr. 3,3 milliuns- Correcturas dal budget decisas sin 63 posiziuns fr. 0,5 milliuns- Mesiras da prima prioritad dal program da spargn 1999 fr. 40,0 milliunsLas fitg malas perspectivas finanzialas suenter l'onn 1999 pretendan mesiras da distgargia durablasd'almain 40 fin 50 milliuns francs.
Il pachet da mesiras cumpiglia326 propostas concretas.
Betg resguardadas èn las correcturs decisas dal budget sin 63 posiziuns. 251 mesiras cun inmeglieramentaugmentandda las finanzas per 31,7 milliuns francs (1999) fin 46 milliuns francs (davent da 2001)fan part da laprima prioritad.
La regenza na po betg garantir cun questas mesiras che las finamiras vegnian cuntanschidas cumplainamain. 75 propostas cun distgargias supplementaras da 16,2 milliuns francs per l'onn 1999 e da 26,3 milliuns francs davent da l'onn 2002 duain vegnir suspendidas ad interim. 
En cas da basegn pon ins revegnir a questas mesiras.
Il plan da mesiras ha l'intenziun da meglierar durablamain la vart da las expensas e da las entradas. 
L'accent vegn mess tar ils custs currents. 
Las propostas èn ordinadas tenor cleras prioritads politicas ed èn uschia equilibradas, cunquai ch'ellas tangheschan directamain la populaziun, l'economia e l'entira administraziun chantunala. 
Sin in equiliber esi er vegnì dà paisa en vista a las gruppas pertutgadas sco il persunal, ils custs reals, las contribuziuns e las recumpensas. 
Quest secturs vegnan ad esser pertutgads cun var 4 pertschient da lur volumen actual.
Il preschent pachet da mesiras 1999 è vegnì mess ensemen en in fitg curt temp. 
I sa tracta plinavantdal segund program extendì da mesiras.L'emprim pachet è vegnì elavurà sco enconuschent l'onn 1993 ed è vegnì realisà per la gronda part ils onns 1994 e 1995. 
Il potenzial da spargnar realisabel tenor las metodas convenziunalas è vegnì tratgs a niz uschia cumplainamain. 
Ulteriurs meglieraments substanzials èn pussaivels be anc cun refurmas structuralas e cun ina reducziun marcanta da las prestaziuns. 
En quest connex ha la regenza consequentamain l'intenziun d'accumplir las prestaziuns statalas a moda efficacia e conform il basegn.
Il program da spargn cumpiglia sfurzadamainnumerusas mesiras nunpopularas.
La finamira surordinada da finanzas equilibradas ha dentant la pli auta prioritad. 
Quella pretenda mesiras consequentas. 
L'effizienzia dal stadi po vegnir mantegnida a lung termin be cun finanzas solidas. 
Da quest fatg esi da tegnair quint en connex cun il giudicament da mintga proposta concreta. 
En cumparaziun cun la confederaziun e numerus auters chantuns che ston sanar lur finanzas da rudien, è la finamira dal preschent plan da mesiras en prima lingia quel da segirar a lung termin la stabilitad finanziala dal chantun.
Il plan da mesiras è inadecleraziun d'intenziun da la regenzasenza prender definitivamain conclus davart singulas mesiras. 
La regenza ed il cussegl grond vegnan a decider pir la fin da november 1998 en connex cun la deliberaziun dal preventiv 1999 davart la realisaziun da las singulas mesiras. 
Il cussegl grond vegn a tractar il project a chaschun da la sessiun da matg.
Contribuziuns culturalasLa regenza dat contribuziuns en l'import total da 70'500 francs a las sequentas instituziuns culturalas e per ils sequents projects culturals:-l'ediziun d'ina collecziun da scrittiras da Paul Zinsli ("Sprachspuren") entras la chasa editura Calven,-l'ediziun dal cudesch "Eiszeit-Jäger" (raquints) da Rico Tambornino entras la chasa editura Terra Grischuna,-l'ediziun d'in DC/CM dal Chor viril Lumnezia,-l'ediziun d'in tom da poesias "L'azzurro di sera" da Paolo Gir,-ils concerts da la Ligia Grischa dals 9/10 da matg 1998 a Glion,-las preschentaziuns en il liber "De Schachersepp" entras l'uniun da teater da Haldenstein,-l'ediziun dal DC "Gucken, was der Mond so macht" cun chanzuns d'uffants da Linard Bardill e Lorenz Pauli,-ils concerts da 1998 en il Casti Aspermont a Sagogn,-ils concerts da stad da1998 dal Calamus Trio en il Grischun,-l'exposiziun "Drei in Nauders" (Jean Badel, Guarda; Otmar Derungs, Strada; Alesch Vital, Scuol),-l'ediziun d'in cudesch da famiglias entras la vischnanca da Sent,-l'ediziun d'ina charta dals nums locals da Mut entras l'uniun dals Gualsers da Mut,-l'ediziun d'in DC da Patty Lardi,-las preschentaziuns dal "Concerto grosso" opus 57 dal cumponist grischun Raffaele d'Alessandro ils 21 d'avrigl 1998 a Iasi (Rumenia) sut la direcziun da Simon Camartin,-l'exposiziun da l'artisa figurativa Pascale Wiedemann il matg/zercladur 1998 a Genevra,-l'ediziun d'in DC cun ovras per orgla da Otto Barblan entras Esther Sialm und Stephan Thomas,-l'ediziun dal cudesch "Nachbarn in den Alpen" entras la chasa editura Bündner Monatsblatt,-ils concerts "Wald Haus Musik" la stad 1998 en differents hotels a Flem,-la preschentaziun da la paraula musicala "Peter und der Wolf" da Sergej Prokofjeff entras l'ensemble a flad grischun "I cinque fiaschi" il zercladur 1998 en il Grischun,-il concert da l'ensemble da percussiun da la scola da musica da Cuira e da l'orchester da giuvens "Il mosaico" da Wattwil dals 26 d'avrigl 1998 a Cuira,-l'ediziun dal cudesch "Köpfe und Tische" cun contribuziuns davart la lavur artistica (entagls en lenn) da Renato Oggier, e-l'ediziun d'in catalog d'art da Tarcisi Cadalbert.
Da las vischnancasIl project da construcziun per ina sanaziun energetica e da construcziun da la chasa da scola da Bever vegn approvà. 
Vi dals custs imputabels da 280'000 francs vegn segirà in import chantunal da 17,5 pertschient.
Il project per la midada da construcziun dal local da gimnastica e dals urdains en la chasa da scola da Langwies vegn approvà. 
Ils custs imputabels muntan a 72'000 francs, contribuziun 25 pertschient.
Il project per la sanaziun da la chasa da scola existenta e la construcziun nova d'ina chasa da scola dal stgalim superiur a Ziràn-Reschen vegn approvà. 
Custs imputabels per la scola primara da Ziràn-Reschen 30'500 francs, contribuziun 10 pertschient. 
Custs imputabels per il consorzi da scola dal stgalim superiur 2.2 milliuns francs, contribuziun 25 pertschient.
Il project preliminar per la construcziun nova d'ina halla da gimnastica a Ziràn-Reschen vegn approvà da princip. 
Vi dals custs calculads da var dus milliuns francs vegnan empermessas contribuziuns chantunalas da 15 pertschient.
La revisiun totala da la lescha da taglia da Vaz sco er las revisiuns parzialas da las leschas da taglia da Farschno e da Vrin vegnan approvadas.
Per differents projects da construcziun da vias en il chantun vegnan dads liberscredits en l'import total da var otg milliuns francs.
Il salvament aviatic sur ils cunfins or vegn simplifitgàIl Grischun e la provinza autonoma Bulsaun-Tirol dal sid/Alto Adige simplifitgeschan il salvament aviatic sur ils cunfins or. 
Gievgia, ils 16 d'avrigl 1998 vegn suttascritta a Glurn ina cunvegna correspundenta.
Tgi che ha in accident tranter il territori da cunfin muntagnard tranter il Grischun ed il Tirol dal sid po quintar en il futur cun in salvament coordinà optimalmain. 
Fin uss na sa chapeva quai betg da sasez, damai ch'ils cunfins naziunals e las furmalitads cumpigliadas cun quest fatg impedevan in salvament pront ed efficaci. 
En il rom da la Arge Alp esi vegnì fatg ils davos onns grondas stentas per meglierar duraivlamain questa situaziun. 
In prim resultat furma la cunvegna tranter il Grischun ed il Tirol dal sid, cun la quala il salvament aviatic en il territori da cunfin vegn organisà uschè simpel e nuncumplitgà sco pussaivel.
Per illustrar l'avantatg d'in tal agir in exempel concret: In helicopter da salvament è in pulit zic pli spert davent da Samedan en il territori da l'Ortler ch'in tal da Bulsaun ora, che fiss da princip responsabel persuenter. 
Sch'i na sto betg vegnir prendì pli resguard sin ils cunfins naziunals ha quai ils sequents avantatgs:il helicopter è pli sperts tar umans che basegnan agid,il helicopter è pli spert da return al punct da partenza ed uschia puspè disponibel per eventualas autras acziuns, edils custs èn considerablamain pli bass.
La "cunvegna davart l'organisaziun dal salvament aviatic sur ils cunfins or cun agid da helicopters" fixescha uss cler e bain che helicopters e servetschs da salvament aviatics dastgan sgular sur ils cunfins naziunals or en cas d'acziuns da salvament e da sgols da transferiment e ch'els dastgan er partir ed atterrar ordaifer las plazzas aviaticas da duana.
Cun questa cunvegna vegn s'avischinà in pulit zic a la finamira oriunda da coordinar e simplifitgar ils salvaments el territori dal Grischun, dal Tirol dal sid e dal Tirol.
La nova cunvegna vegn suttascritta gievgia suentermezdi, ils 16 d'avrigl 1998 en la chasa communala da Glurns en il Vnuost. 
Il medem temp duai avair lieu in'occurrenza festiva. 
Da vart dal chantun prendan part il president da la regenza Luzi Bärtsch ed il chancelier Claudio Riesen, entant che la provinza autonoma da Bulsaun-Tirol dal sid/Alto Adige è represchentada cun il guvernatur Luis Durnwalder, il cusseglier Otto Saurer e d'ulteriurs/as funcziunaris/as e mandataris/as dal Tirol dal sid.
Il dretg chantunal vegn rumì da ballast nunnecessariIl Grischun cumenza cun in project fin uss singular en Svizra: Il dretg chantunal duai vegnir rumì sin tuts stgalims da ballast nunnecessari. 
D'ina analisa correspundenta esi resultà che quasi trais quarts da tuts relaschs han basegn d'ina rumida.
La regenza prenda conuschientscha dal rapport davart l'emprima fasa dal project "Substanzialisaziun e flexibilisaziun da la legislaziun e da l'applicaziun dal dretg" (SFLAD). 
Quest palpiri cumpiglia ina impressiunanta retscha da decrets che pudessan vegnir midads u abrogads. 
La gruppa da project vegn autorisada da cuntinuar cun il project en il senn d'ina varianta concentrada.
La rumida duai crear spazi d'agirIl project SFLAD ha l'intent da meglierar la qualitad da las regulaziuns e da las activitads dal stadi. 
Memia biaras regulaziuns, per part nunnecessarias, pon impedir in'administraziun flexibla che resguarda ils basegns e limitar considerablamain il spazi d'agir da persunas privatas. 
Per quest motiv duai il dumber da las regulaziuns dal dretg chantunal vegnir reducì. 
Concretamain intenda il project "Substanzialisaziun e flexibilisaziun da la legislaziun e da l'applicaziun dal dretg" las suandantas finamiras principalas:-dapli spazi d'agir per privats,-limitar il dretg d'organisaziun e da proceduras be sin quai ch'è absolutamain necessari,-crear ina libertad d'agir pli vasta per l'administraziun per ch'ella possia lavurar pli efficaziamain,-crear ina legislaziun che po vegnir adattada speditivamain a las relaziuns midadas,-rinforzar l'autonomia da las vischnancas e pussibilitar schliaziuns decentralas,-introducir instruments da procedura per controllar e garantir la qualitad da la legislaziun e da l'applicaziun dal dretg.
Da l'analisa resulta in cler basegn d'agirDurant circa in onn han ins examinà minuziusamain il guaud da paragrafs dal Grischun. 
Pli che 100 impiegads han mintgamai examinà criticamain lur sectur. 
Els han gì l'incarica da constatar quals relaschs chantunals che possian vegnir abrogads u modifitgads. 
Cun agid d'ina glista da controlla èn vegnidas examinadas en quest reguard tuttas leschas ed ordinaziuns dal cussegl grond e da la regenza. 
Il project SFLAD vegn manà d'ina gruppa da project sut la direcziun da la chanzlia chantunala. 
Ella sa cumpona da represchentants da mintga departament e vegn accumpagnada scientificamain da professer Georg Müller (docent per dretg statal ed administrativ e per scienza legislativa a l'universitad da Turitg).
La gruppa da lavur SFLAD ha preschentà dacurt ses rapport. 
Quel cumpiglia in impressiunant urden da preschentaziun che concluda la fasa d'analisa. 
L'urden da preschentaziun è vegnì elavurà intenziunadamain da persunas che lavuran en l'administraziun, perquai che quellas disponan da la relaziun necessaria cun la pratica e ston pli tard er realisar las mesiras. 
Il resultat da l'analisa è cler e net: tar 460 u quasi trais quarts da tuts decrets chantunals exista in basegn d'agir. 
Per fixar las prioritads e per na surpassar las capacitads da l'administraziun ha la regenza decidì ch'il project SFLAD duai sa concentrar sin 273 decrets.
La fasa dus vegn iniziadaL'acziun da rumida dal project SFLAD percurra essenzialmain las suandantas fasas u fa ils sequents pass:1. 
Analisa dal basegn d'agir (gist finida cun preschentar la glista dals decrets ch'èn da reveder).2. 
Rumida sin il stgalim da las ordinaziuns da la regenza (fin la fin da l'onn 1998 vegnan 65 ordinaziuns da la regenza abrogadas e 106 da quellas midadas. 
La cumpetenza latiers ha la regenza.3. 
Rumida sin il stgalim da leschas ed ordinaziuns dal cussegl grond (entaifer l'entschatta da 1999 fin la mesadad da l'onn 2000 duain 4 leschas vegnir abrogadas e 17 da quellas modifitgadas, 15 ordinaziuns dal cussegl grond vegnir abrogadas e 15 da quellas modifitgadas e plinavant 4 ordinaziuns da la regenza vegnir abrogadas e 31 da quellas modifitgadas. 
La cumpetenza ha mintgamai tenor sectur il pievel, il cussegl grond u la regenza).4. 
Silsuenter duain ulteriurs 188 decrets vegnir elavurads en ina procedura ordinaria, pia ordaifer il project SFLAD.
Igl è previs da concluder la part principala dal project SFLAD enturn il mez da l'onn 2000.
Ils exempels suandants èn tut auter che definitivs, els duain dentant inditgar la mira dal project? 
Igl è da vesair cleramain che la realisaziun da las mesiras è be alur pussaivla, sche quellas han percurrì la procedura legislativa ordinaria (p. ex. tar leschas la procedura da consultaziun, approvaziun tras il cussegl grond e tras la votaziun dal pievel).
Sco mesiras per engrondir il spazi d'agir da privats vegnan en dumonda:- abrogar l'assicuranza obligatoria per il muvel- desister da tschertas patentas obligatorias sin il sectur dal sport da skis- reducir la vegliadetgna per obtegnair la patenta da pestgar- abrogar il monopol da spazzachamin.
Sut il titel "Rinforzament da l'autonomia da vischnanca" esi pussaivel da:- abrogar cundiziuns chantunalas per divers secturs en la lescha da vischnanca- dar dapli cumpetenzas a las vischnancas en la procedura per permetter construcziuns ordaifer la zona da construcziun- laschar la cumpetenza da decretar urdens forestals exclusivamain a las vischnancas.
Per simplifitgar andaments administrativs concernent organisaziuns e proceduras pudessan:- numerusas cumpetenzas vegnir transferidas da la regenza sin ils departaments u dals departaments sin ils uffizis (p. ex. sin il sectur d'energia, da runcadas, da la scola populara, da collectas publicas, dal traffic sin via, dal persunal chantunal), e- vegnir abolidas cumissiuns consultativas ed autras.
Sut il titel "Ina administraziun chantunala ed in'organisaziun dal stadi effizienta e manaivla al burgais" vegni ditg: "Divers secturs da l'activitad dal stadi en il Grischun pateschan d'in dumber da regulaziuns memia grond ch'engrevgia a l'administraziun d'agir flexiblamain e prendend resguard dals basegns. 
Projects sco 'Nova gestiun publica' han be alur in senn, sch'il dumber da las regulaziuns vegn reducì a medem temp. 
La regenza ha gia exprimì sia prontezza latiers cun preschentar il rapport davart la deregulaziun. 
Il potenzial per la reducziun sa lascha eruir be cun examinar integralmain il dretg vertent pertutgant las pussaivladads d'abrogaziun, da reducziun e da concentraziun. 
A medem temp cun la reducziun dal dumber da regulaziuns esi da sclerir concretamain co las reglas restantas pon vegnir applitgadas flexiblamain en il rom da las pussaivladads legalas". 
En la sessiun da matg 1996 ha il cussegl grond prendì conuschientscha dal program da la regenza. 
Il project SFLAD è vegnì discussiunà a fund e las mesiras correspundentas èn vegnidas sustegnidas expressivamain.
Gia uss in effect positivLa discussiun intensiva davart las dumondas fundamentalas da l'urden legal dal Grischun ha gia oz in effect positiv entaifer l'administraziun chantunala. 
Per l'ina vegnan ils princips dal project applitgads per las proceduras legislativas currentas. 
Divers decrets han pudì vegnir "substanzialisads" ed èn vegnids approvads en ina furma pli concentrada. 
Quai è impurtant gist a vista da l'introducziun pussaivla dal New Public Management (nova gestiun publica). 
Per l'autra ha l'administraziun cumprovà ch'ella è pronta ed en la situaziun da prender sezza per maun las refurmas necessarias. 
La tenuta positiva vers midadas sto daventar la tenuta fundamentala per l'avegnir.
L'ambassadur giapunais sin visita en il GrischunGlindesdi, ils 20 d'avrigl 1998 fa l'ambassadur giapunais ina visita curta al chantun Grischun.L'ambassadur giapunais Mitsuhei Murata che residescha a Berna vegn en cumpagnia da ses prim secretari Takhasi Goto a Cuira. 
Qua vegn la delegaziun beneventada dal president da la regenza Luzi Bärtsch e dal chancelier Claudio Riesen. 
Suenter il bainvgni e l'apero en Chasa grischa suonda in gentar communabel. 
Il suentermezdi stat ina visita da l'uniun da traffic dal Grischun sin il program. 
En quest connex sa tracti tranter auter da discutar aspects impurtants dal turissem en il Grischun.
Dacurt è il chantun er preschent en l'internet. 
Quella pagina porscha infurmaziuns davart pajais ed avdants, il parlament, la regenza e differents uffizis sco er interessantas colliaziuns traversalas (uschenumnads links) tar auters secturs ch'èn da muntada per il chantun Grischun. 
L'element essenzial da la preschentaziun grischuna en l'internet è ina banca da datas confortabla. 
Ella cumpiglia tut las communicaziuns a las medias da la chanzlia chantunala en tut las trais linguas chantunalas sco er quellas da la polizia chantunala per tudestg e questa banca da datas vegn actualisada permanentamain.
Las novas tecnologias da communicaziun influenzeschan pli e pli er la vita da lavur da mintgadi en l'administraziun chantunala. 
Da la posta electronica (e-mail) vegni gia fatg diever a moda vasta ed intensiva.
La navigaziun en la rait mundiala da datas (internet) sco instrumentari da retschertga sa chapescha bainbaud da sasez. 
Suenter ch'igl è vegnì relaschà l'onn passà directivas per l'access a l'internet e per il diever da la purschida mundiala sa chattan singuls uffizis gia en l'internet. 
Sut l'agraffa communabla da la pagina centrala d'access dal Grischun èn quellas cumpigliadas uss a moda survesaivla e sa laschan tschertgar senza difficultads via administraziun da link.
Il chantun promova las activitads dal nov center per las IPM a CuiraSche la plazza economica dal Grischun duai vegnir rinforzada, alur esi da crear bunas cundiziuns generalas per las interpresas pitschnas e mesaunas (IPM) en il chantun. 
A quest intent duai servir il center per las IPM ch'è vegnì creà da nov a Cuira. 
La regenza sustegna quest center cun ina contribuziun da partenza.
Il nov center per las IPM a Cuira è vegnì instituì cuminaivlamain da la STS a Cuira e da la SEA a Cuira-Samedan. 
El ha la finamira d'accumpagnar las interpresas pitschnas e mesaunas durant lur svilup. 
Trais ideas directivas stattan qua en il center: fundar cun success, colliar consequentamain e sviluppar permanentamain. 
Las IPM duain vegnir promovidas tras in transferiment da la savida e da la tecnologia sco er tras ina scolaziun, cussegliaziun ed assistenza per ils giuvens interprendiders e per las giuvnas interprendidras. 
Ils problems che pon resultar adina puspè èn da schliar a moda la pli simpla ed efficazia pussaivla. 
Questas prestaziuns da servetsch sa basan sin il mandat da prestaziun ch'è formulà en la lescha davart la scol'auta professiunala da pedagogia. 
Tenor quella lescha han las scolas autas professiunalas da procurar, ultra da per scolaziun e perfecziun, er per ina perscrutaziun ed in svilup applitgads e da porscher prestaziuns da servetsch correspundentas en favur da l'economia. 
Per garantir la colliaziun dal center cun las IPM, cun l'administraziun e cun las federaziuns, obtegna la direcziun dal center per las IPM in cussegl consultativ.
Il preventiv prevesa per instituir il center e per il program annual 1998 dal center custs da var 100'000 francs. 
La regenza empermetta ina contribuziun per promover l'economia da 50'000 francs. 
Uschia ademplescha ella l'incumbensa che furma ina prioritad surordinada dal program da la regenza 1997-2000, numnadamain da rinforzar la plazza economica dal Grischun.L'economia grischuna consista per gronda part d'interpresas pitschnas e mesaunas. 
Dals 12'000 manaschis en il Grischun occupan be ca. 60 pli che 100 persunas. 
Var 10'000 quintan main che 10 collavuraturas e collavuraturs. 
Quests manaschis pitschens porschan 38'000 plazzas da lavur. 40 pertschient da las lavurantas e dals lavurants dal Grischun han uschia lur plazza da lavuren in manaschi pitschen.
Per l'emprima giada en Svizra vegnan fermentadas las vanzadiras da spaisas. 
A Samignun resultan tuttina 100 tonnas per onn da quellas (spezialmain da l'hotellaria). 
Fin uss vegnevan ellas deponidas. 
Uss vegnan ellas manizzadas, liberadas da las materias estras, furnidas cun oxigen e conducidas alur en il nov stabiliment per tractar glitta. 
Tras la fermentaziun ecologica CO da las vanzadiras da spaisas augmenta la ARA zunt fitg l'agen provediment d'energia. 
Il consum d'electricitad da la ARA sa reducescha per dus terzs. 
Il chantun presta ina contribuziun da 100'000 francs per quest stabiliment da pilot e da demonstraziun.
Da las vischnancasLa regenza approva il project per la construcziun nova d'ina chasa da scola primara cun stabiliments al liber a Fläsch. 
Custs imputabels: 2.7 milliuns francs. 
Contribuziun chantunala: 17.5 pertschient.
Er la sanaziun architectonica ed energetica da la scola primara da Lai vegn approvada. 
Custs imputabels: 400'000 francs. 
Contribuziun chantunala: 10 pertschient.
Per differents projects da construcziun da vias en il chantun vegnan dads libers credits d'in import total da var 15.5 milliuns francs.
La posiziun da la conferenza da las regenzas dals chantuns alpins pertutgant il sboz per ina lescha davart il martgà d'electricitadTaxa directiva sin products energetics nunregenerabels sco pretsch d'entrada en il martgà liber d'electricitadTenor la conferenza da las regenzas dals chantuns alpins (CRCA) è il pretsch d'entrada en il martgà liber d'electricitad da pajar en furma d'ina taxa directiva sin products energetics nunregenerabels. 
Ils meds da la taxa duain vegnir impundids durant in termin transitori per finanziar las investiziuns betg amortisablas per promover las energias regenerablas. 
Suenter la spiraziun dal temp transitori è la taxa da furmar a moda neutrala pertutgant la quota statala.
La midada dal sistem dal martgà ha ses pretschL'avertura dal martgà d'electricitad vegn ad avair renconuschidamain consequenzas finanzialas ed ecologicas nungiavischadas, per cas che la midada dal sistem dal martgà na succeda cun directivas correspundentas. 
Ils pli impurtants chavazzins sa cloman: "Investiziuns betg amortisablas" (IBA) sco er "Eco-dumping". 
Sco pli impurtanta mesira per reducir las consequenzas negativas pretenda la CRCA l'introducziun d'ina taxa directiva sin products energetics nunregenerabels. 
Il medem temp duai la finanziaziun da las IBA vegnir colliada a criteris rigurus. 
Proponida vegn in'obligaziun d'impegnaziun e da restituziun.
La soluziun prendida en vista è memia malsegiraIl sboz per ina lescha davart il martgà d'electricitad (sboz da la LME) emprova da schliar il problem da las IBA cun duas mesiras. 
Per ina cun in'avertura dal martgà pass per pass. 
Las IBA nunevitablas duain alura vegnir finanziadas da l'economia d'electricitad cun agid d'in supplement sin il transport dal current. 
La CRCA considerescha quest model - cun excepziun dal chantun da Sutsilvania - denton per ils sequents motivs per pauc realistic:1. 
Tgi che vul tschiffar las IBA cun in'avertura entardada dal martgà, sutvalitescha las forzas dal martgà. 
Ina pluralitad dal stadis da commembradi da l'UE vegn a prender en mira quotas d'avertura dal martgà ch'èn in pulit zic pli autas che las minimalas prescrittas da l'UE. 
Cheutras vegn l'economia svizra d'electricitad sut squitsch d'agir. 
Sch'ella vul numnadamain fitgar pe en il martgà interessant da l'exteriur, sto la Svizra medemamain arver svelt ses martgà per motivs da la reciprocitad. 
L'avertura pass per pass è plinavant en privel da vegnir neutralisada en il martgà da l'intern tras la construcziun da novas ovras cumbinadas cun gas sco er cun novs indrizs da colliaziun cun forza da chalur. 
Empè da reducir surcapacitads vegnan creadas uschia surcapacitads supplementaras, ch'augmentan ils problems energetics ed ecologics.2. 
Il model da las IBA previs en il sboz da la LME sa basa sin la voluntariadad da la branscha d'electricitad. 
I vegn surlaschà a las singulas interpresas da distribuiders d'electricitad e da provediment (IDP) d'incassar in supplement sin il pretsch per la furniziun d'electricitad. 
D'adossar il supplement per las IBA ad in tschert territori(da provediment) geografic è materialmain nunpussaivel, uschia che quai manass ad inegualitads giuridicas nunpussaivlas. 
Consequentamain vegn en dumonda be ina soluziun, tar la quala tut ils consuments en Svizra vegnan engrevgiads egualmain cun in supplement per las IBA. 
Sin fundament da la situaziun d'interess fitg differenta sin il sectur da la branscha d'electricitad avain nus dentant serius dubis per la solidaritad necessaria indispensabla per incassar en l'entira Svizra in supplement.
La taxa directiva sco instrument pli segirCun ina taxa directiva sin ils products energetics nunregenerabels vegnan las IBA reducidas ed il medem mument dispon'ins d'in instrument segir per finanziar las IBA inevitablas. 
Plinavant servan ils meds creschentads er a la promoziun d'energias regenerablas. 
Tar ina taxa da 0,6 rp.
/kWh resulta tar in augment successiv durant ils prims quatter onns, suenter dudesch onns in import total da diesch milliardas francs. 
Quest import vegn impundì durant il temp transitori da dudesch onns mintgamai per la mesadad (0,3 rp.
/kWh) per cumpensar las IBA e per promover ils products energetics regenerabels sco la forza idraulica, l'energia solara, la laina, l'autra massa da bio e.u.v. sco er per promover l'effizienza energetica. 
Suenter la spiraziun dal temp transitori duai l'entira taxa directiva ir directamain e cumplainamain enavos a la populaziun ed a l'economia per sbassar ils custs accessoris a la paja. 
Il medem vala per ils meds ch'èn vegnids creschentads durant il temp transitori per cumpensar las IBA, ch'èn dentant medemamain betg vegnids duvrads. 
La taxa directiva sin products energetics nunregenerabels è l'instrument segir e pli flexibel per mitigiar e tschiffar las consequenzas negativas da l'avertura dal martgà d'electricitad.
Criteris pli rigurus per las IBALas IBA èn da restrenscher sin cas gravants. 
Per garantir quai esi da fixar criteris rigurus per la cumpensaziun da las IBA. 
Ils retschaviders da cumpensaziuns duain per exempel stuair impegnar lur ovras. 
Sche las fatschentas duessan sa meglierar pli tard, stuessan las bunificaziuns vegnir restituidas. 
Sch'ina politica da sustegn restrictiva vegn persequitada, e sche tut las pussaivladads per limitar ils custs finanzials èn tratgas a niz, è la mesadad da la taxa mudesta da 0,6 rp/kWh per schliar la producziun indigena pregiudicada durant il temps transitori da metter a disposiziun durant dudesch onns per ils problems da las IBA.
Ina societad svizra da rait vegn beneventadaLa rait da transmissiun vegn er a restar en il martgà avert in sectur da monopol. 
En connex cun la furmaziun dal manaschi da rait esi perquai da far grondas pretaisas pertutgant l'independenza, la nundiscriminaziun, l'objectivitad, la transparenza (bunificaziun, responsabladad e.a.v.), l'effizienza, e la confidenza. 
Ils possessurs actuals da las raits da transmissiun èn per part dentant er activs sin auters secturs dal provediment d'electricitad, uschia ch'els disponessan da considerabels avantatgs d'infurmaziun, per cas ch'i na vegness betg furmà ina societad da rait separada. 
Ina societad svizra da rait organisada tenor il dretg privat po tegnair il meglier quint dals princips menziunads.
La pussaivladad da desditga dals contracts existents vegn refusadaLa dissoluziun dals contracts existents vegn refusada. 
Oz exista in sistem fitg cumplex da contracts per furnir e retrair energia. 
Quels èn vegnids fatgs per lunga durada. 
Tar disposiziuns da furnir electricitad en contracts da concessiun vegnissan ils contracts da concessiun mess totalmain en dumonda, q.v.d. en lur substanza, perquai che gist las furniziuns d'electricitad fixadas en contracts furman regularmain la pli gronda cuntraprestaziun dal concessiunari per il dretg concedì d'utilisar l'aua. 
Plinavant di il sboz per la LME nagut co ils contracts cun las interpresas d'electricitad da l'exteriur vegnan tractads. 
Consequentamain stuessan er tals contracts pudair vegnir dissolvids, cas cuntrari fissan las interpresas svizras confruntadas tuttenina cun situaziuns partischantas.
La cumissiun da las regenzas Svizra-Germania salva ina dieta ils 29/30 d'avrigl a Flem-Casa d'uaulLa scuntrada annuala da la cumissiun per dumondas economicas Svizra-Germania ha lieu quest onn ils 29/30 d'avrigl a Flem-Casa d'uaul. 
L'onn 1997 ha la cumissiun salvà sia dieta a Leipzig e 1996 a Soloturn.
La delegaziun svizra stat sut la direcziun da l'ambassadur Rudolf Ramsauer, delegà dal cussegl federal per contracts da commerzi en l'uffizi federal da l'economia exteriura (UFEE). 
La delegaziun tudestga vegna manada da dunna 'Ministerialdirigentin' Sibrid Selz dal ministeri federal d'economia. 
Las delegaziuns consistan mintgamai da ca. otg persunas e vegnan cumplettadas da represchentants da las chombras da commerzi Germania-Svizra. 
Ellas sa scuntran mesemna, ils 29 d'avrigl, cun represchentants dal chantun Grischun. 
La delegaziun grischuna stat sut la direcziun da cusseglier guvernativ Klaus Huber. 
Dad ella fan part funcziunaris directivs e diversas represchentanzas da corporaziuns regiunalas e d'interpresas.
Ils discurs èn deditgads a dumondas da l'integraziun europeica e dal svilup da las relaziuns commerzialas bilateralas. 
La discussiun davart dumondas da las WOT ed OECD, davart la situaziun economica generala en Germania ed en Svizra sco er il svilup da las relaziuns cun ils pajais da l'Europa centrala ed orientala furman ulteriurs temas centrals.
Il commerzi tranter la Republica federala tudestga e la Svizra ha cuntanschì l'onn passà 58 milliardas francs. 
La Republica federala tudestga è anc adina per la Svizra il pli impurtant partenari da commerzi. 
L'onn passà ha la Svizra furnì 22,4 pertschients da ses exports totals en noss pajais vischinant dal nord e 30,2 pertschients dals imports derivan da la Republica federala tudestga.
Commerzi bilateral (en milliardas francs svizzers)Il commerzi bilateral cun la Republica federala tudestga mussa las suandantas valurs:1993: imports da la Germania 29.2 mia.
/exports en la Germania 21.4 mia.1994: imports 30.4 mia.
/exports 22.4 mia.1995: imports 31.9 mia.
/exports 22.9 mia.1996: imports 30.3 mia.
/exports 22.3 mia.1997: imports 33.2 mia.
/exports 24.7 mia.
Structura dals imports: Maschinas (26.6 pertschient), products chemics e farmaceutics (13.2 pertschient), vehichels, aviuns, e.u.v. (11.9 pertschient), metals e rauba da metal (9.5 pertschient), textilias e vestgadira (6.6 pertschient), materias sinteticas, cautschuc (6.0 pertschient).
Structura dals exports: Maschinas (32.5 pertschient), products chemics e farmaceutics (20.3 pertschient), metals e rauba da metal (10.9 pertschient), instruments, apparats, e.u.v. (6.3 pertschient), materias sinteticas, cautschuc (6.1 pertschient).
Il president da la regenza Luzi Bärtsch: Per l'avertura da la pestga 1998Il 1. da matg vegn averta la pestga en bunamain tut las regiuns dal chantun.
In pèr melli pestgadras e pestgaders duain e dastgan avair plaschair da lur passiun e da la purschida multifara da las auas cun pèschs en noss chantun. 
Il Grischun dispona per fortuna malgrà las influenzas civilisatorias anc adina da buns lieus dad ir a la pestga e d'effectivs da peschs intacts . 
Il concept davart la pestga 2000 ha er per mira da mantegnair e da meglierar la fauna dals peschs ed ils spazis da viver da quels sco er da garantir in diever dals effectivs da peschs durabel entras la pestga. 
En quest connex sa concentreschan las stentas principalmain sin il mantegniment e la promoziun da las spezias da peschs indigenas sco er sin la revitalisaziun da lur spazis da viver.
Il mantegniment e la promoziun da las spezias indigenas da peschs pretenda mesiras d'utilisaziun adattadas. 
Perquai vegnan mess ora mintg'onn var dus milliuns peschs giuvens. 
Quella mesira è oravant tut là da gronda muntada, nua ch'ils spazis da viver èn pregiuditgads ed ina reproducziun natirala na po betg succeder en ina dimensiun giavischada. 
Dentant è la repopulaziun mo lur encorunada da success, sche quella vegn adattada a la producziun da las auas correspundentas. 
Per optimar la repopulaziun è vegnì examinà e valità da nov ils onns 1996 e 1997 il potenzial da producziun da tut las auas da peschs. 
La diversitad da las spezias e la concentraziun dals effectivs da la fauna dals peschs è puspè dependenta da la qualitad dal spazi da viver. 
In ulteriur punct cardinal en connex cun la pestga è la protecziun e revalitaziun dals spazis da viver. 
Quellas mesiras da revitalisaziun, tar las qualas appartegnan spezialmain stgavaments dals flums han gidà a meglierar la qualitad dal spazi da viver per ils peschs e per auters animals da l'aua. 
La repopulaziun e las mesiras da revitalisaziun vegnan er ad esser ils proxims onns da gronda muntada. 
En quest connex vegn il chantun er ad esser dependent ils proxims onns dal sustegniment da las pestgadras e dals pestgaders. 
En quest senn giavischain nus a tut las pestgadras ed a tut ils pestgaders plaschair, recreaziun e success per la stagiun da pestga vegnenta.
"topspo(r)t '98" a Tavau envida ad in viadi futuristic en il mund dal sport dal proxim tschientanerCo vesa il sport or il proxim tschientaner e tge muntada ha el en la societad futura? 
Da questas dumondas s'occupa l'occurrenza "topspo(r)t '98" che ha lieu sonda, ils 2 da matg 1998 en il center da congress a Tavau.
Il "topspo(r)t '98" vul porscher in program pretensius e plain tensiun a tut quels ch'èn interessads al sport, che fan sez sport u che s'occupan dal sport sco funcziunaris.
Cun agid d'in scenario da micro vegn el a skizzar in maletg pussaivel dal sport futur. 
Lutz maina dapi 1980 la "fabrica da reflexziun" da l'institut Gottlieb Duttweiler. 
Quella occupa var 30 spezialists e spezialistas e creescha scenarios futurs per l'economia, la politica e la scineza. 
Christian Lutz è tranter auter parsura da la cumissiun federala d'experts per "la Svizra da damaun", commember da differents gremis d'experts che s'occupan dal futur e prepensader per l'Expo svizra 2001. 
Gia l'onn 1991 ha el previs sut il titel "societad, temp liber e sport en la Svizra da damaun" tendenzas e svilups a moda surprendenta.
Martin Scheel, alpinist extrem da la prima generaziun e durant diesch onns in dals megliers raviders da sport dal mund, oz profi da parasgulada, pilot d'emprova e trenader da l'equipa naziunala svizra da parasgulada vegn a preschentar sia vista da la scienza futura da sport cun agid d'ina show musicala da dias. 
Per finir vegnan tschintg giuvenils da la regiun da Basilea a furmar ina show multimediala sut il titel "Mookie, Jez, Blueflame, Floormaster & DC Drotz". 
Lur demonstraziun vegn senza dubi a procurar per ina discussiun fitg animada, s'occupa ella numnadamain tranter auter da las dumondas suandantas: È Hip-Hop saut, sport, sentiment da vita, cultura da scena u sulettamain ina rebelliun pubertara?
Tranter las 17.00 e las 20.00 è la publicitad cordialmain bainvegnida."
topspo(r)t '98" vegn organisà da l'uffizi da sport dal Grischun e da la federaziun grischuna per sport e cumpiglia en ina suletta occurrenza la conferenza da cader da G+S, la radunanza da delegads da la federaziun grischuna per sport sco er la surdada dal premi da sport grischun.
Contribuziun a la festa commemorativa da Chalavaina 1999Ils 22 da matg 1499 ha gì lieu la battaglia da Chalavaina en la part sut da la Val Müstair. 
Las truppas da las Trais Lias han battì cun agid dals Confederads ina armada da mercenaris da Maximilian I. 
Ord vista grischuna furma questa battaglia il punct culminant da la guerra svabaisa. 
Suenter questa guerra èn la Confederaziun e las Trais Lias sa liberadas da l'Imperi Tudestg. 
En commemoraziun dals eveniments d'avant 500 onns ch'èn stads impurtants tant per la Val Müstair sco er per il stadi da las Trais Lias en svilup da lez temp, èn previsas l'onn 1999 differentas occurrenzas en la regiun da la Val Müstair/Vnuost: act festiv ils 22/23 da matg, staffetta che survarga il cunfin ils 29/30 da matg, simposi dals 8 fin ils 11 da settember, preschentaziuns da teater durant la stad e tir da Chalavaina. 
La regenza empermetta ina contribuziun da maximal 100'000 francs per cuvrir il deficit.
Il sboz per ina nova ordinaziun tar la lescha federala davart las armas è nunacceptabelLa constituziun federala (artitgel 40) incarichescha la confederaziun da relaschar prescripziuns davart il diever abusiv dad armas, ils accessoris d'armas e la muniziun. 
La lescha davart las armas, in'ordinaziun e reglaments per l'examinaziun duain procurar per reglas unifitgadas en tut la Svizra. 
Damai ch'il sboz per l'ordinaziun è uss er avant maun, constatescha la regenza, ch'il dretg davart las armas ha pers sias finamiras originalas, sa perda en detagls en il fauss lieu, n'è betg cler, chaschuna numerus problems d'execuziun per ils chantuns e na schlia betg ils problems giuridics da princip. 
La regenza grischuna fa perquai la proposta d'elavurar il pachet dal dretg davart las armas, da restrenscher las disposiziuns sin il pli impurtant, da las formular a moda clera e chapaivla e da partir las incumbensas a moda raschunaivla tranter la confederaziun ed il chantun. 
Silsuenter duai il sboz per l'ordinaziun elavurà puspè vegnir dà en consultaziun.
Da las vischnancasLa regenza approva il project per la segunda etappa da la midada da construcziun e da la sanaziun da la chasa da scola primara a Wiesen. 
Custs imputabels: 175'000 francs, contribuziun chantunala da construcziun 25 pertschient.
Cun resalvas vegn approvada la planisaziun d'utilisaziun concludida da la vischnanca da Flem en vista al nov stabiliment da parcadi e transport "Vallorca", il plan directiv regiunal Surselva concernent las plazzas da golf e cun resalvas la revisiun da la planisaziun locala concludida da la vischnanca da Seewis tranter auter en vista a l'engrondiment da la chasa da giuventetgna a Seewis.
Per differents projects da construcziun da vias en il chantun vegnan dads libers credits d'in import total da bunamain diesch milliuns francs.
Fatgs dal persunalLa fin d'avrigl 1998 van en pensiun:Emil Conrad, Cuira, impiegà da commerzi tar l'institut d'assicuranza sociala, eChristian Deplazes, Cuira, manader dal manaschi per l'armament dals recruts.
La regenza engrazia a quests collavuraturs per ils servetschs ch'els han prestà per il chantun.
Ambassadurs dal Grischun en l'art: in'exposiziun da placatsDurant sis emnas preschenta la biblioteca chantunala en la galaria da la citad en la chasa-cumin da Cuira ina tscherna da sia collecziun da placats che cumpiglia bunamain 4'000 exemplars, e quai davart il tema "Ambassadurs dal Grischun en l'art".
Ordaifer il chantun èn artists e lur exposiziuns ambassadurs zunt efficazis da lur pajais. 
Savens fan els ina reclama pli duraivla per lur patria ch'ina agentura da reclama savess far.
Avant trais onns ha il museum d'art dal Grischun cedì in dumber da placats d'exposiziuns a la biblioteca chantunala. 
Blers da quests placats faschevan reclama per exposiziuns d'artists grischuns en museums u en galarias d'ordaifer il Grischun. 
Quai è alura er daventà il tema da quest'exposiziun. 
Ils responsabels per il concept dunna Nelly Däscher e signur Luciano Fasciati porschan ina invista en l'inventari da la collecziun da placats.
Questa exposiziun vul cuntanscher ina survista represchentativa dals placats ch'èn avant maun en la collecziun. 
La tscherna è limitada. 
Tuttina vul ella resguardar d'ina vart ils pli blers artists pussaivels e da l'autra vart far resortir spezialmain ils pli impurtants.
Il museum retic preschenta rar cliniez/ornament da las AlpsDals 8 da matg fin ils 18 d'october 1998 expona il museum retic a Cuira cliniez prezius dal temp preistoric, roman e medieval tempriv. 
Tut quest cliniez deriva da la regiun da las Alps ed è ina testimonianza unica da l'artisanat antic e da la moda da que lla giada.
Il cliniez dal temp preistoric, roman e medieval tempriv ch'è d'ina qualitad extraordinaria deriva da la Svizra, dal Principadi da Liechtenstein, da la Germania, da l'Austria, da l'Italia e da la Slovenia. 
El preschenta las differentas tendenzas da la moda en las Alps durant la perioda dal temp d'arom (terz millenni avant Cristus) fin il temp medieval tempriv (otgavel tschientaner avant Cristus) e reflectescha er las relaziuns da commerzi e da cultura.
Il cliniez è da differents materials: oss, ivur, conchiglias, crap, ambra, arom, bronz, fier, vaider, aur ed argient.L'exposiziun ch'ins po visitar uss a Cuira è vegnida mussada per l'emprima giada 1997 en il Castello del Buonconsiglio a Trento.
Agid da montar per ils peschs tar il rempar idraulic a Domat vegn realisàIl chantun e las ovras electricas Reichenau SA han suttascrit in contract, tenor il qual i vegn construì in agid da montar per ils peschs cun in indriz d'aua dotada tar il rempar idraulic a Domat. 
En in proxim pass sa tracti d'accelerar la projectaziun da detagl per quest indriz. 
Igl è planisà da cumanzar anc quest onn cun la construcziun. 
Uschia daventa il viadi dals peschs puspè pussaivel suenter che quel era vegnì interrut l'onn 1962 entras il rempar idraulic a Domat.
Ils custs per "la stgala da peschs" èn calculads sin var tschintg milliuns francs. 
Ina mesadad dals custs surpiglia l'ovra idraulica Reichenau SA, entant che l'autra mesadad vegn surpigliada da la confederaziun e dal chantun sco cumpensaziun per ils effects negativs sin la pestga, ch'èn resultads en consequenza da la dischlocaziun dal letg dal Rain tar la construziun da la via naziunala da lez temp.
Revisiun parziala da las disposiziuns executivas tar la lescha davart il traffic publicDavent dal mars 1996 na paja la confederaziun betg pli contribuziuns a basa da la votaziun correspundenta dal pievel per stabiliments da parcadi e transport. 
Silsuenter è la lescha davart il carburant vegnida adattada correspundentamain e l'ordinaziun federalala davart ils parcadis a las staziuns è vegnida abolida. 
Uss sto er il dretg chantunal vegnir adattà correspundentamain. 
La regenza mida perquai las disposiziuns executivas tar la lescha davart il traffic public. 
Il text da la nova regulaziun vegn publitgà en il Fegl uffizial dal chantun.
Consultaziuns a la confederaziun ed a la conferenza dals chantunsLa regenza beneventa il sboz per ina lescha federala davart sin fiera products da construcziun. 
Cun quai vegn il dretg svizzer adattà a las prescripziuns europeas, uschia pon vegnir reducidas barrieras commerzialas. 
Las cumpetenzas chantunalas existentas sin il sectur dal dretg da construcziun na vegnan betg tangadas (pretaisas davart la planisaziun dal territori, da la furmaziun e da la polizia da segirtad). 
Per dal tuttafatg nunrealistica vegn refusada la regulaziun previsa d'adossar ils custs a quint da las assicuranzas chantunalas d'edifizis.
Da las vischnancasApprovadas vegnan las revisiuns parzialas da las planisaziuns localas da Churwalden, Lavin, Samignun (cun resalvas) e da Tschlin.
Per differents projects da construcziun da vias vegnan dads liber credits en l'import total da var nov milliuns francs.
L'ordinaziun executiva tar la lescha da chatscha duai vegnir revedida totalmainLa cumissiun predeliberanta dal cussegl grond ch'è sa radunada dacurt sut il presidi da deputà Jakob Barandun propona unanimamain da tractar la revisiun totala da l'ordinaziun executiva tar la lescha chantunala da chatscha.. 
Il sboz da l'ordinaziun suttamess da la regenza vegn sustegnì da princip da la cumissiun predeliberanta. 
Adattaziuns dal sboz d'ordinaziun vegnan giavischadas principalmain sin trais secturs. 
Unanimamain beneventa la cumissiun predeliberanta in dretg da cogestiun pli ferm da la cumissiun da chatscha tar la fixaziun dals plans da reducziun. 
Ina minoritad da la cumissiun na po alur betg sustegnair la regulaziun prevedida, tenor la quala il pertgirar ils animals da nez per proteger quels d'animals da rapina vegn declerà sco mesira imputabla per impedir donns da selvaschinas e propona da stritgar quella disposiziun senza cumpensaziun. 
In'ulteriura minoritad da la cumissiun è alur da l'opiniun ch'i saja da dar en il rom da l'ordinaziun revedida dapli muntada a la protecziun da la natira e da las spezias. 
Ina buna accoglientscha han chattà las finamiras generalas da la regenza che vegnan persequitadas cun quella revisiun. 
Quellas vulan possibilitar da trair a niz las pussaivladads per essenzialisar e flexibilisar ils decrets, per simplifitgar e concentrar las proceduras sco er per adattar al dretg federal surordinà las disposiziuns davart la prevenziun dals donns da selvaschinas e per bunifitgar ils donns da selvaschinas en il guaud.
Il vitg da Heidi a Maiavilla-Rofels vegn restauràIl vitg da Heidi a Maiavilla-Rofels duai vegnir restaurà. 
La "Heididorf SA" ha l'intenziun da far accessibel il lieu d'acziun original da l'istorgia da Heidi enconuschenta sin l'entir mund ad in publicum pli grond. 
Ils stabiliments istorics ch'èn per la gronda part anc intacts, ston vegnir restaurads cumplettamain. 
Plinavant dovri differentas mesiras d'infrastructura da spezia organisatoria e turistica. 
Il project è dividì en duas etappas. 
L'emprima cumpiglia l'avertura, la renovaziun da la chasa da Heidi e dallas stallas latiers, la midada d'utilisaziun da la chasa ad in lieu da scuntrada sco er la construcziun d'ina plazza da vituraria. 
En la segunda etappa esi previs da sanar la "chasa cumin dals Gualsers" sco er l'alp da Heidi. 
Ils custs per l'emprima etappa muntan a var dus milliuns francs. 
Il chantun presta ina contribuziun da 200'000 francs per promover il turissem.
Contribuziuns culturalasLa regenza dat liber contribuziuns en l'import total da var 136'000 francs a las sequentas instituziuns culturalas e per ils sequents projects:Las festivitads "350 onns liberaziun da las regiuns Partenz e Tavau (lia da las Diesch Dretgiras) da l'Austria" che cosistan da la festa uffiziala dals 7 fin ils 11 da matg 1999 a Küblis e dal gieu festiv dals 10 fin ils 25 d'avust 1999 sin il chastè da Castels,a l'orchester da la Svizzera italiana (OSI) sco sustegniment per ils concerts en il Grischun,el'uniformaziun nova da la musica instrumentala da Salouf-Mon-Stierva.
Quels valassan davent da l'etschatta da l'onn 2000. 
Per quest intent esi vegnì elavurà sbozs correspundents per in conclus federal davart las contribuziuns federalas tar l'assicuranza da malsauns e per ina revisiun parziala da la lescha davart l'assicuranza da malsauns (LAM). 
Tranter auter duain las reducziuns da las premias vegnir conderschidas mintga mais e resguardar las relaziuns actualas d'entrada e da famiglia.
La regenza refusescha decididamain domadus sboz e propona da repassar quels. 
Eventualas midadas tar la reducziun da las premias èn da far pir alur, cur ch'ils resultats d'ina analisa da l'effect èn avant maun. 
Quest'analisa è vegnida incaricada da l'uffizi federal da las assicuranzas socialas. 
Plinavant na van questas novaziuns betg a prà cun la voluntad dal legislatur da furmar las reducziuns da las premias a moda federalistica e da surlaschar als chantuns la cumpetenza e responsabladad correspundenta. 
Da las midadas previsas esi da desister cumplettamain. 
Ils mancos spezials da la LAM èn da tschertgar tar la finanziaziun dals ospitals. 
Uschè ditg che quest sectur na vegn betg integrà en il sboz da la revisiun, resta il project nunperfetg. 
Dal rest duai la cumpetenza dals chantuns per la planisaziuns dals ospitals e las glistas dals ospitals e da las chasas da tgira vegnir surdada da nov al cussegl federal. 
Quest dirigissem centralistic vegn refusà energicamain.
Da las vischnancasLa regenza approvescha las revisiuns parzialas da las leschas da taglia da Cauco e da Versomi. 
Per differents projects da construcziun da vias en il chantun vegnan dads liber credits en l'import total da 7.7 milliuns francs.
Extender la protecziun legala encunter decisiuns da la cumissiun da notariat e da la cumissiun da surveglianza per advocats: dretgira administrativa sco instanza da recursLa cumissiun predeliberanta dal cussegl grond ha tractà sut il presidi da deputà Fabrizio Keller ed en preschientscha da cusseglier guvernativ Peter Aliesch il messadi per la revisiun parziala da l'ordinaziun davart il notariat e da l'ordinaziun davart il mussament da qualificaziun e la pratica professiunala dals advocats.
La revisiun parziala da questas duas ordinaziuns duai pussibilitar recurs a la dretgira administrativa encunter decisiuns da la cumissiun da notariat e da la cumissiun da surveglianza per advocats. 
Questa pussaivladad sa restrenscha sin ils cas, en ils quals il dretg superiur prescriva in recurs.
Da discussiunar ha dà la dumonda, sche questa fatschenta duess vegnir spustada sin la sessiun d'october. 
Uschia avessan las instituziuns e las federaziuns pertutgadas da la revisiun pudì vegnir consultadas anc ina giada. 
Sin fundament da l'urgenza da la revisiun è la cumissiun dentant stada encunter ina spustada da questa fatschenta. 
Il cussegl grond dispona da la basa necessaria per sia decisiun.
Unanimamain ha la cumissiun concludì da proponer al cussegl grond tenor il project da la regenza da preveder la dretgira administrativa sco instanza dals meds legals. 
I dat bain er motivs per in recurs a la dretgira chantunala. 
Suenter avair tratg en consideraziun ils avantatgs ed ils dischavantatgs è la soluziun proponida la pli adequata per la cumissiun.
La revisiun preschenta sa basa sin ina decisiun dal tribunal federal. 
Quel ha obligà il chantun Grischun en il rom d'in recurs da dretg public da preveder in med legal ad ina dretgira independenta encunter singulas decisiuns da la cumisssiun da notariat. 
El ha pia snegà a la cumisssiun da notariat ina independenza giudiziala. 
In ulteriur motiv è er stà la moziun Meisser ch'è vegnida acceptada dal cussegl grond a chaschun da la sessiun dal november 1997 cun il consentiment da la regenza e ch'è vegnida declerada per urgenta. 
Il moziunari aveva envidà la regenza d'adattar spezialmain l'ordinaziun davart il notariat e davart ils advocats agl artitgel 6 cifra 1 da la convenziun europea davart ils dretgs umans.
La revisiun parziala vegn tractada dal cussegl grond durant la sessiun dal matg.
La regenza fixescha las pauschalas cumplainas da las partiziuns generalas dals ospitalsLa regenza ha relaschà las tariffas da las cassas da malsauns per las partiziuns generalas dals ospitals publics dal chantun Grischun.
Tenor la lescha davart l'assicuranza da malsauns ston ils ospitals ed ils assicuraders concluder cuminaivlamain ina tariffa per tractar pazients assicurads en la partiziun generala. 
Quai n'è dentant betg reussì a las partidas fin la fin da 1997, malgrà lungas tractativas e diversas emprovas da mediaziun dal departament da giustia, polizia e sanitad. 
Per quest motiv ha la regenza stuì fixar las pauschalas dal di per las partiziuns generalas dals ospitals grischuns sa basond sin sias atgnas calculaziuns. 
Las tariffas èn ligiantas tant per ils ospitals sco er per ils assicuraders. 
Avant ch'ellas èn vegnidas fixadas han ins tadlà la federaziun chantunala dals assicuraders grischuns da malsauns, la federaziun dals ospitals grischuns ed il survegliader federal dals pretschs. 
Las posiziuns da quels èn vegnidas integradas en las ponderaziuns. 
Retroactivamain a partir dal schaner 1998 vegnan fixadas las suandantas tariffas:ospital chantunal e regiunal Cuira: fin uss 325 francs / nov 335 francsospital Engiadin'ota, Samedan: 205.-/212.
-ospital da la Crusch Cuira: 297.-/318.
-ospital regiunal Surselva, Glion: 231.-/280.
-ospital Tavau: 271.-/334.
-ospital regiunal Schiers: 225.-/246.
-ospital Tusaun: 206.-/247.
-ospital Engiadina bassa, Scuol: 213.-/250.
-ospital da la Bergiaglia, Promontogno: 226.-/227.
-ospital cirquital Surses, Savognin: 189.-/184.
-ospital Val Müstair, Santa Maria: 172.-/172.
-ospital chantunal da dunnas Fontana, Cuira: 229.-/354.
-Las novas taxas cumpiglian er ils custs da tgira per ils novnaschids sauns; per quels na vegn betg pli incassada ina taxa separada da poppins. 
Quest fatg ha ina gronda muntada spezialmain per la pauschala dal di a l'ospital da dunnas Fontana.L'augment envers las tariffas fixadas 1996 chaschuna totalmain custs supplementars per ils assicuraders da mo ca. 1.2 pertschient. 
Quai na vegn strusch ad avair consequenzas sin las premias, perquai ch'ina part da las pauschalas dal di pli autas vegn cumpensada tras ils pli paucs dis da tgira en ils ospitals. 
Ils davos onns è la durada media en ils ospitals sa reducida currentamain.
Las pauschalas dal di ch'ils assicuraders han da bunifitgar als ospitals cuvran mo ina part dals custs effectivs, en media var 39 pertschient. 
La differenza vegn purtada dal maun public tras il deficit respectiv da l'ospital. 
Qua na vegnan las investiziuns betg anc resguardadas. 
Quellas vegnan finanziadas separadamain tras ils purtaders respectivs da l'ospital e tras il chantun.
Dals custs effectivs dals ospitals vegnan fatgas tschertas reducziuns per calcular las tariffas da las cassas da malsauns. 
Uschia tranter auter per la scolaziun dal persunal medical, per la perscrutaziun, per las surcapacitads existentas (talas datti, cur che l'utilisaziun dals ospitals è sut 85 pertschient) u per ina transparenza insuffizienta en la preschentaziun dals custs (spezialmain sch'ils custs da las partiziuns privatas e generalas na vegnan betg registrads e cumprovads separadamain). 
Tenor la lescha n'èn questas parts dals custs betg da pajar tras las assicuranzas u tras las premias. 
Plinavant prescriva la lescha ch'ils assicuraders han da purtar maximal 50 pertschient dals custs imputabels eruids. 
Il rest sco er tut las investiziuns èn da finanziar tras il maun public. 
Uschia vulan ins impedir che la premia da la cassa da malsauns daventia ina grevezza smesirada per la populaziun. 
Quest fatg declera alur er ils gronds deficits ch'ils ospitals mussan mintg'onn: Quai èn parts da la finanziaziun principala tras il maun public ch'il legislatur ha vulì per il provediment da basa medicinal staziunar.
Sche pazients grischuns ston vegnir tractads staziunariamain en ina partiziun generala d'in ospital public da noss chantun, alur na resultan per els nagins custs medicinals supplementars. 
Els han da pajar a l'assicuranza mo la franschisa tenor lur tscherna individuala (230 fin 1500 francs per onn) e la resalva persunala da diesch pertschient dal quint da l'ospital. 
L'ospital fa giu quint directamain cun l'assicuranza da malsauns (almain tenor il contract da fin uss), schebain che la lescha fixescha ch'il pazient saja il debitur primar. 
Igl è da sperar ch'il rendaquint direct tranter ils furniturs da prestaziuns ed ils assicuraders sa mantegnia malgrà il relasch da la regenza.
Fusiun da las duas vischnancas da Tinizong e RonaLa cumissiun predeliberanta dal cussegl grond ha tractà en il lieu e sut il presidi da deputada Rina Steier, Savognin, ed en preschientscha da cusseglier guvernativ Klaus Huber, schef dal departament da l'intern e da l'economia publica, il messadi per fusiunar las duas vischnancas da Tinizong e Rona.
Il project ch'è vegnì preschentà da la regenza ha chattà il consentiment unanim. 
L'entrada en chaussa e la decisiun davart la fusiun da las duas vischnancas n'èn betg vegnidas contestadas.
Il cussegl grond vegn a tractar il project en la sessiun da matg 1998.
Regenza: La lescha federala davart il martgà d'electricitad è da princip en urdenEn sia posiziun a cusseglier federal Moritz Leuenberger beneventa la regenza grischuna il sboz per ina lescha federala davart il martgà d'electricitad (LME). 
Las regulaziuns ch'èn cuntegnidas en questa lescha èn da gronda muntada per l'economia d'aua dal Grischun.
En connex cun l'avertura dal martgà europeic d'electricitad sto vegnir adattada la legislaziun respectiva da la confederaziun. 
Per quest motiv è vegnì elavurà il sboz per ina LME. 
Quest nov relasch duai pussibilitar in passadi reglà dal sistem actual al sistem futur. 
Ils puncts centrals dal sboz per la LME èn tranter auter:Il princip da cooperaziun e da subsidiaritad ch'è cuntegnì gia en la lescha davart l'ambient, l'energia ed il CO2.L'access a la rait ch'è reglà sin la basa d'in contract (Regulated Third Pary Access).
Ils princips per il manaschi da la rait, la contabilitad e per la garanzia dal provediment.
Las regulaziuns che duain impedir ch'implants existents vegnian mess ord funcziun per motivs economics.
Ins duai preferir l'electricitad d'energias regenerablas.
L'electricitad ch'è vegnida producida ord forza idraulica è da gronda muntada tant per la Svizra sco er per il Grischun. 
D'ina vart porscha l'utilisaziun da la materia prima aua numerusas plazzas da lavur, da l'autra vart deriva ina gronda part da las entradas dal chantun e da las vischnancas ord las ovras idraulicas (taglias, tschains d'aua e.u.v.). 
Per il Grischun esi fitg impurtant da pudair mantegnair, segirar e rinforzar a lunga vista ils implants per l'utilisaziun da la forza d'aua er en il martgà d'electricitad liberalisà.
La Svizra è impurtanta en la federaziun europeicaFin uss era la Svizra en la situaziun confortabla da sa proveder per gronda part cun electricitad ord agens implants da producziun. 
L'economia svizra d'electricitad ha acquistà ina posiziun excellenta en la federaziun europeica. 
Da quella po noss pajais profitar bler. 
Questa federaziun dat la pussaivladad, da vender surplis d'electricitad en l'exteriur e da cuvrir largias da provediment durant l'enviern. 
Grazia a l'export d'electricitad pon ovras idraulicas en l'exteriur vegnir messas ord funcziun per in tschert temp. 
Quellas ovras èn problematicas ord vista ecologica ed ord motivs da segirezza. 
La federaziun procura ultra da quai per dapli segirezza da provediment per la Svizra, in provediment d'electricitad economicamain pli efficazi sco er entradas per noss'economia publica. 
La regenza accentuescha che quests avantatgs na pon betg vegnir bandunads.
Introducir ina taxa directivaEn connex cun la liberalisaziun dal martgà d'electricitad pretenda la regenza expressivamain d'incassar ina taxa directiva sin purtaders d'energia che n'èn betg regenerabels. 
La basa per quest intent duess vegnir registrada en scadin cas en la lescha d'energia che vegn tractada gist uss dals cussegls federals. 
La taxa fiss la mesira la pli simpla ed efficazia per rinforzar la capacitad da concurrenza da la forza d'aua. 
Dal rest propona la regenza da flexibilisar las prescripziuns davart la quantitad d'aua restanta en la lescha davart la protecziun da las auas e da reponderar las disposiziuns da sanaziun ch'èn cuntegnidas en la medema lescha. 
Per cuntanscher la capacitad da concurrenza da la forza d'aua esi da crear proceduras pli simplas. 
Contracts existents davart la furniziun d'electricitad na duessan betg vegnir abolids, sco ch'il sboz per ina LME prevesa.
La Tour de Suisse passa per part tras il GrischunLa regenza dat la permissiun a l'organisaziun da la Tour de Suisse 1998 da manar parts dal gir tras il Grischun. 
Ils ciclists professiunals vegnan ad arrivar ils 20 e 21 da zercladur 1998. 
Medemamain è vegnida annunziada per ils 21 da zercladur l'occurenza ciclista populara "Tour de Suisse-Trophy" per ciclists amaturs. 
Las rutas previsas:sonda, ils 20 da zercladur 1998 (5avla etappa Malpensa Italia - Lai, 225 km) cunfin Italia/GR - Pass dal Spleia - Spleia- Sur (Valrain) - Andeer - Ziràn - Tusaun - La Punt/Farschno - Seglias - Casti - Lantsch - Lai/arriv staziun da la pendiculara dal Rothorndumengia, ils 21 da zercladur 1998 (6avla etappa circuit da las Alps cun partenza ed arriv a Lai 156 km) Lai - Lantsch - Brinzauls - Bogn d'Alvagni - Filisur - Bravuogn - Preda - pass da l'Alvra - La Punt - Samedan - San Murezzan - Silvaplauna - pass dal Güglia - Beiva - Rona - Savognin - Casti - Zorten - Valbella - Lai - Lantsch - Casti - Alvagni - Zorten - Valbella - Lai/arriv staziun da la pendiculara dal RothornLa "TdS-Trophy" per amaturs ch'ha er lieu dumengia, ils 21 da zercladur maina tras il medem tschancun sco la 6avla etappa dals profis, dentant senza cirquit supplementar.
Emetter scrits d'origin daventa pli simpelSin il 1. da fanadur 1998 na sto la suttascripziun da l'uffiziant da stadi civil betg pli vegnir legalisada da la chanzlia chantunala. 
La prescripziun respectiva en l'ordinaziun da la regenza vegn abolida. 
Uschia daventi pli simpel e pli bunmartgà d'emetter scrits d'origin tant per las autoritads sco er per las burgaisas ed ils burgais.
Da las vischnancasIls suandants projects da construcziun e da sanaziun vegnan approvads definitivamain:Engrondiment da la chasa da scola per il stgalim aut a Savognin. 
Custs imputabels 490'000 francs, contribuziun chantunala 20 pertschient.
Etappa 1998 da la sanaziun architectonica ed energetica dals edifizis da la chasa da tgira e da dimora per uffants Scalottas a Scharàns (cun resalva da la subvenziun tras la confederaziun). 
Custs imputabels var in milliun francs, contribuziun chantunala 40 pertschient.
Center per pedagogia curativa Giuvalta a Giuvaulta: Sanaziun da la chasa da scola e restructuraziun da la curt interna tar l'edifizi principal e tar las chasas da gruppas. 
Custs imputabels 875'000 francs, contribuziun chantunala 40 pertschient.
La nova lescha davart las taxas da cura e da sport sco er davart las taxas per promover il turissem da Parpan e la revisiun parziala da la planisaziun locala da Lü vegnan approvadas, cun resalvas er la revisiun parziala da la planisaziun locala da Breil.
Per differents projects da construcziun da vias en il chantun vegnan dads libers credits d'in import total da var 4.7 milliuns francs.
Els entschaivan mez avust 1998.
Contribuziuns culturalasEn furma da contribuziuns e garanzias da deficit dat la regenza liber per ils sequents projects culturals l'import total da 145'500 francs.l'ediziun dal cudesch "Bergführer Surselva" a chaschun dal giubileum da 100 onns da la secziun CAS Piz Terri,l'ediziun dal cudesch "Wild und weise - Weibsbilder aus dem Land der Berge" da Ursula Walser-Biffiger,l'ediziun dal cudesch "I Walser. 
Studi sulle colonie tedesco-vallesane" da W.A.B. 
Coolidge entras la fundaziun taliana Enrico Monti,il project da film documentar "Marcellos Kuh" da Eva Roselt,il project da film "Das Bikini-Atoll" da la cuminanza da film Arosa "Klubkran",ils tschintgavels dis alpins da cultura a Tusaun dals 5 fin ils 7 da zercladur 1998,las preschentaziuns da concert da la messa en C-dur opus 86 da Ludwig van Beethoven entras ils chors da la scola chantunala grischuna e dal seminari da magisters grischun l'october/november 1998 a Cuira ed a Berna,las emnas da curs da musica 1998 dal circul cultural d'Arosa,sis "Salongespräche" da l'archiv da cultura da dunnas dal Grischun cun persunalitads grischunas durant la segunda mesadad da l'onn 1998,ils concerts da stad da Tumleastga 1998,l'ediziun d'in DC cun raquintaziuns d'Oscar Peer,l'ediziun dal cudesch "Feldis. 
Auf den Spuren deiner Vorfahren/Veulden. 
Allocuziun d'avertura da la sessiun da matg dal cussegl grondGieri L u z i, president dal cussegl grondIgl è gia la terza giada dapi nossa refurma dal parlament ch'in president dal cussegl grond dastga avrir ina nova sessiun per surdar alur la batgetta al president ch'è d'eleger da nov.
En questa funcziun benevent jau Vus tuts cordialmain a la terza sessiun da l'onn 1998. 
Ils dis da sesida dastgassan vegnir fitg intensivs, jau As giavisch persuenter l'interess necessari e la perseveranza necessaria.
Vus savais gea tuts che la politica po esser captivanta, discussiuns politicas pon dentant er esser lungurusas e tut auter ch'interessantas. 
Betg mo il tema politic determinescha il nivel d'ina discussiun ni d'ina decisiun, ils participants sezs pon gidar considerablamain che la lungurella resta en dimensiuns supportablas per ils participants sco er per las persunas d'ordaifer.
Vus savais er che l'interess per dumondas politicas sa reducescha onn per onn tar la populaziun. 
Entant che var 80 % dals votants giavan anc a l'urna suenter ils onns da guerra, è quai oz schizunt per fatschentas fitg impurtantas betg dapli che 40 %.
Gia èn vegnidas iniziadas ni realisadas differentas chaussas sco cuntermesiras per quest svilup deplorabel. 
Mo er l'introducziun da votar per correspundenza n'ha betg chaschunà ina participaziun pli auta.
Sch'ins dumonda las persunas che na votan betg per il motiv da lur absenza, vegni crititgà suvent la politica en general ed ils responsabels politics.
Quai èn mo in pèr puncts da critica che ston pertutgar nus directamain sco represchentants elegids dal pievel.
Empè da far persenn permanentamain da tals puncts da critica e d'agir correspundentamain, ignorain nus quels fitg savens ed empruvain da sa giustifitgar. 
Laschar valair sbagls n'è generalmain betg la fermezza dals politichers.
Cun agid dals suandants trais exempels emprov jau d'illustrar co ins po sa depurtar a moda nunchapaivla e nunlogica e co ins perda uschia sia verdaivladad.L'emprim exempel stat en connex cun ina votaziun materiala previsa per ils 7 da zercladur.
La confederaziun, il chantun, las vischnancas, ils lavurants e las federaziuns dals patruns sa dattan gronda fadia da sbassar la dischoccupaziun.
Quai n'è betg ina chaussa simpla, cas cuntrari fiss la situaziun actuala megldra.
In adversari da l'iniziativa correspundenta ha cumprovà quai a chaschun d'ina occurrenza ed el ha empruvà d'illustrar quest fatg. 
Sias expectoraziuns èn alur vegnidas disqualifitgadas per demagogicas.
Sch'ins vul mobilisar vuschs per ni encunter insatge dovri sco ch'i para decleraziuns emoziunalas. 
Mo polarisaziuns vegnan prendidas per notizia, arguments objectivs sco schizunt il tema nr. 1 da segirar las plazzas da lavur vegnan bain tedlads mintgatant, dentant chattan quels nagins novs adherents!
Preschentaziuns confurmas a l'Arena èn fitg efficazias, mo il votant reflectant scurlattà il tgau vesend ina tala cultura da discussiun e resignescha. 
Nus sco politichers drizzain noss agir tenor las medias ed emblidain uschia che la lavur politica per propi seriusa sto vegnir prestada senza influenza da las medias.
Ina tala moda e maniera da persvader auters d'ina idea politica vegn associada cun il tef d'ina morala nauscha e da la creanza mancanta.
Bancas grondas e pitschnas fusiuneschan per garantir ni per augmentar ils gudogns ed il pli savens sin donn e cust da las plazzas da lavur.
Firmas da tutta spezia tschertgan plattafurmas communablas per evitar duplicitads, dentant er per eliminar ina concurrenza dira. 
La situaziun economica sforza els d'agir uschia.
Fitg savens vegnan sfurzadas oz schizunt organisaziuns politicas da fusiunar. 
Andaments administrativs cumplitgads per il quals nus essan per part responsabels, laschan desperar vischnancas pitschnas e pretendan indirectamain structuras pli grondas.
Tge fa la politica? 
Quella promova directamain ni indirectamain talas fusiuns cun si'activitad legislatoria euforica. 
Ella è uschia conresponsabla che tema e malsegirezza regian tar la populaziun.
Per dar damogn a quella situaziun vegni empruvà insacur da far frunt a questa situaziun. 
Cun leschas encunter cartels vegnan ils concerns gronds, promovids pli baud, oz impedids da vegnir memia pussants, bancas grondas ston vender filialas, cun mecanissems cumplitgads vegni empruvà da tegnair anavos vischnancas daventadas memia grondas per che quellas n'hajan betg memia gronda influenza e cun mesiras per promover l'economia vegni empruvà da mantegnair abla da viver ina regiun che vegneva protegida pli baud dal stadi superiur.
Ina tala politica n'è betg verdaivla e tut auter che giavinanta.
Durant mes onn presidial hai jau dastgà emprender d'enconuscher questa persunalitad ed hai constatà ch'el less daventar en cumparaziun cun mai pli gugent gia oz che pir damaun commember da l'Uniun europea.
Nus Svizzers veglian s'isolar ed hajan tema da stuair conceder insatge da noss curtin als vischins, ha el declerà durant noss'emprima sentupada. 
In tal depurtament saja bornà ed egoistic.
Nus Grischuns essan en general conscients da la muntada dal turissem ed uschia na sun jau betg exprimì en questa dumonda; hai dentant acceptà il medem mument ses invit per ina visita en sia chasa da vacanzas.
L'emprim m'ha beneventà in chaun da guardia amez ina parcella circundada ermeticamain cun ina saiv. 
L'auta pitga alva cun ina bandera svizra e da l'UE è sco in corp ester en questa idilla ruassaivla da pastira e da guaud.
Qua stoppia vegnir protegida la proprietad da la biestga pasculanta e da las bleras selvaschinas, ha il possessur giustifitgà la saiv auta cun il fildarom sut current a bassa tensiun.
Vus pudais segiramain As imaginar tge ponderaziuns ch'jau hai fatg sco anteriur pastur.
Jau supponel er che Vus hajas chapientscha persuenter, sche noss discurs a chaschun da questa curta visita ha cumpiglià strusch dapli che "l'aura".
Inconsequenza ha da far insatge cun verdaivladad, tgi ch'è inconsequent cun sasez dat er l'impressiun da betg esser verdaivels e na po er strusch persvader insatgi da sias ideas politicas.
Mias damas, mes signurs, i dependa da nus politichers d'agir uschia che mintga votant ha il sentiment da vegnir prendì serius; i dependa da nus parlamentaris, saja quai sin stgalim chantunal ni federal -, da prender decisiuns politicas uschia che quellas influenzeschan noss'economia a moda sustegnanta e betg a moda impedenta; ed i dependa da nus tuts d'agir a moda verdaivla.
Spezialmain tgi che na po betg satisfar al davos numnà gida indirectamain a promover ina mala participaziun a las votaziuns ed uschia l'abstinenza politica.
Cun quests plaids introductivs e cun la remartga che la politica po e duess esser auter che quei che las numerusas votantas passivas ed ils numerus votants passivs vesan, declarel jau per averta la sessiun da matg da quest onn.
A tgi va la collecta da la rogaziun quest onn?
La collecta da la rogaziun 1998 va mintgamai per in terz a l'Agid grischun per mamma ed uffant, a l'Ovra da giuventetgna Rezia ed a l'Uniun grischuna per la promoziun dals impedids da spiert "Insieme".
Il di da rogaziun federala vegn fatga ina collecta per intents d'utilitad publica en tut las baselgias dal chantun. 
La regenza ha concludì da conderscher quest onn la collecta a trais instituziuns, che vegnan sustegnidas dal chantun, ma che dependan tuttina da donaziuns supplementaras.L'associaziun Agid grischun per mamma ed uffant exista dapi 1979 e gida dunnas nubilas e maridadas ch'èn vegnidas en difficultads tras la gravidanza e la pagliola. 
Ella sustegna geniturs che dovran agid per la tgira e per l'educaziun da lur uffants. 
Dus terzs da las persunas che dumondan agid èn mammas ch'educheschan sulettas. 
L'Agid grischun per mamma ed uffant presta eventualas contribuziuns vi da las acquisiziuns per l'uffant sco er vi dals custs per la tgira da l'uffant, il tractament medical e vi da la scolaziun per mamma ed uffant. 
Ultra da quai intermediescha el contacts ed agid d'autras instituziuns.L'Ovra da giuventetgna Rezia ch'è vegnida fundada 1989 è in'uniun cristiana, independenta da la confessiun. 
Quest'uniun lavura sin il sectur da la prevenziun da toxicomania e collavura cun differentas organisaziuns en il chantun. 
L'Ovra da giuventetgna è activa spezialmain en la furmaziun dal temp liber per uffants e giuvenils. 
Ella organisescha champs, curs e purschidas per la fin da l'emna. 
Medemamain metta a disposiziun l'Ovra da giuventetgna Rezia il "impulsmobil" cun bler material e numerusas ideas per furmar il temp liber a moda raschunaivla. 
Cun questa purschida duain vegnir promovidas l'independenza e la creativitad dals uffants e giuvenils e dà sustegn als geniturs ed a la scola per lur stentas en favur da la prevenziun da la toxicomania."
Insieme" è in'uniun da geniturs cun purschidas da furmaziun e da temp liber. 
Quest'uniun organisescha champs da vacanzas per impedids da spiert da tut las vegliadetgnas sco er occurrenzas da furmaziun supplementara per ils confamigliars. 
Ensemen cun la gruppa regiunala dal Grischun da l'uniun svizra en favur dals paralisads dal tscharvè porscha "Insieme dal Grischun" in servetsch per dar distgargia a famiglias cun confamigliars impedids.
Agid umanitar per l'ItaliaLa regenza sustegna las acziuns d'agid da la Crusch Cotschna Svizra (CCS) en favur da las persunas pertutgadas da las bovas cun ina contribuziun dad 8000 francs.
Custs imputabels 190'000 francs, contribuziun chantunala 25 pertschient.
Cun resalvas vegn approvada la planisaziun d'utilisaziun per ina deponia da material da stgav a Samignun.
Per differents projects da construcziun da vias en il chantun vegni dà liber credits d'in import total da var otg milliuns francs.
Duvrain nus ina nova lescha davart las finanzas?
Da cusseglier guvernativ dr. 
Aluis Maissen, schef dal departament da finanzas e militarSch'ins resguarda nossa situaziun a la periferia dal pajais, nossa diversitad geografica, topografica e culturala, che provotgescha savens noss chantun cun sfidas spezialas, alur fai tuttina smirvegliar, en tge buna situaziun finanziala che nus ans avischinain a l'entschatta dal nov tschientaner. 
Gnanc la stinada recessiun economica dals onns novanta n'ha betg pudì retegnair nus d'augmentar la prosperitad e la qualitad da viver da nossa populaziun. 
Noss'infrastructura chantunala custa bler. 
Ils proxims problems pudain nus dentant far frunt ed schliar cun success, senza stuair indossar custs e grevezzas irresponsablas a las generaziuns futuras. 
Anc adina disponin nus da finanzas publicas en urden ed uschia er d'ina abilitad d'agir suffizienta.
Quai duai restar uschia er en il futur. 
Perquai esi necessari, en vista a las difficultads augmentontas, d'adattar l'urden da finanzas en nossa constituziun e da relaschar ina nova lescha davart las finanzas, per ademplir las pretaisas dal temp. 
Tgi ch'impunda dapli daners da taglia per ademplir incumbensas chantunalas, sto avair la tschertezza che l'impundaziun dals meds succeda a medem temp a moda spargnusa, economica ed efficazia. 
Il chantun na dastga betg pli conderscher contribuziuns senza dumandar co che quests daners vegnan impundids e tge niz ch'els han. 
Sche nus vulain garantir ch'il chantun restia abel d'agir er en il futur e ch'el possia ademplir sias incumbensas, alur sto noss budget restar en equiliber a media vista. 
Per quest intent vegn creada la basa cun ils projects preschentads. 
La finamira ed il temp per garantir la gulivaziun dal quint èn uschia prescrittas cleramain. 
Deficits transitoris èn admess be, uschenavant ch'els na pericliteschan betg la gulivaziun a media vista. 
En quest connex è impurtanta ina politica da finanzas constanta e transparenta cun in cumportament d'expensas pli constant e calculabel pussaivel da vart dal chantun. 
Disposiziuns stringentas duain impedir che nus crudain en ils daivets. 
La direcziun da noss'economia resta flexibla, ils chaschunaders vegnan intimads da far prestaziuns adequatas ed ils avantatgs ch'il chantun procura èn d'indemnisar correspundentamain. 
Il nov urden segira il spazi per l'applicaziun pratica da las enconuschientschas scientificas modernas sin il sectur da finanzas. 
Perquai che quest'applicaziun è zunt impurtanta per noss futur, duvrain nus ina nova lescha davart las finanzas ed ina basa cunvegnenta en la constituziun.
Nova lescha d'ustaria - progressiva e concentrada sin il necessariLa nova lescha d'ustaria vul crear bunas cundiziuns generalas per la gastronomia en il chantun Grischun.
La lescha d'ustaria valaivla datescha da l'onn 1979. 
En la pratica esi sa mussà ch'ella na po betg satisfar pli sin differents secturs als svilups da la gastronomia. 
Furmas novas sco bars da naiv, vacanzas sin il bain puril, ustarias en torcleras e.u.v. pretendan soluziuns flexiblas. 
La nova lescha circumscriva cleramain per tge activitads ina permissiun da la vischnanca è necessaria, numnadamain per consegnar tratgas e bavrondas per il consum en il lieu, per surlaschar localitads per il consum da tratgas ni bavrondas purtadas ni furnidas dals giasts sezs sco er per organisar occurrenzas, tar las qualas i vegn consumà tratgas ni bavrondas purtadas ni furnidas dals giasts. 
Uschia vegn garantida d'ina vart la libertad d'interpresa e da l'autra vart vegn er suttamessa a la lescha l'uschenumnada "paragastronomia". 
Da differentas obligaziuns dal possessur da la permissiun vegn desistì, cunquai ch'ellas n'èn betg pli confurmas al temp. 
I sa tracta da: l'obligaziun da prender domicil en il lieu dal manaschi; l'obligaziun da manar persunalmain il manaschi; la pretaisa da dastgar manar per regla mo in manaschi; l'obligaziun da survir e da tegnair avert l'ustaria. 
Il possessur da la permissiun è dentant responsabel cumplettamain per la gestiun dal manaschi. 
La vischnanca dastga dar la permissiun mo a persunas ablas d'agir cun buna reputaziun. 
La lescha definescha cleramain, tge ch'è da chapir sut ina buna reputaziun.
Abolì vegn l'obligatori dal certificat da qualificaziun. 
Er qua ha la pratica mussà che la qualitad en la gastronomia na po betg vegnir garantida entras in examen ch'è da far ina giada. 
Decisivas èn plitost offertas tenor il basegn da la clientella ed il tractament dals giasts. 
La concurrenza è il meglier garant per ina qualitad auta. 
La sanadad dals giasts è garantida entras las prescripziuns igienicas en la legislaziun federala davart las victualias ed entras las controllas correspundentas da l'inspecturat chantunal da victualias.
In impurtont criteri è il cumbat da l'abus d'alcohol oravant tut tar ils giuvenils. 
La lescha scumonda perquai da consegnar bavrondas alcoholicas a giuvenils sut 16 onns ed a persunas aivras; la consegna d'auas arsas ni da bavrondas maschadadas sin la basa d'auas arsas a giuvenils sut 18 onns sco er la consegna da bavrondas alcoholicas cun agid d'automats accessibels publicamain. 
Mantegnì vegn l'uschenumnà "artitgel da sirup", ch'oblighescha manaschis che vendan alcohol d'offrir ina selecziun da bavrondas che na cuntegnan betg alcohol per in pretsch che n'è betg pli auts che la bavronda alcoholica la pli favuraivla en la medema dimensiun. 
Perencunter vegn stgassada la clausula dal basegn, perquai ch'ella è sa mussada en la pratica per ineffizienta. 
Per il commerzi en detagl e per la vendita d'auas arsas basegni sco fin uss ina permissiun chantunala ed il retgav net da las consegnas vegn impundids mintgamai mez a mez per intents d'utilitad publica e per promover il turissem. 
La nova lescha conceda la finala cumpetenzas fitg vastas a las vischnancas. 
Uschia èn ellas cumpetentas per dar e retrair las permissiuns, per fixar las taxas e per reglar ils temps d'avertura. 
L'autezza da las taxas ha da sa drizzar d'ina vart tenor ils custs administrativs ed ellas ston star da l'autra vart en ina relaziun raschunaivla cun la valita che la prestaziun statala ha per il contribuent.
Il cussegl grond ha deliberà la lescha cun 91 : 0 vuschs. 
Uss dependi da las votantas e dals votants da crear cun in GEA bunas cundiziuns generalas per la gastronomia en noss chantun.
Seduta champestra da la regenza ils 2 e 3 da zercladur 1998 en Val MüstairMardi/mesemna, ils 2/3 da zercladur 1998 è la seduta champestra da la regenza en Val Müstair.
Ultra da la visita da differentas instituziuns ed attracziuns localas vegnan er tgirads tradiziunalmain ils contacts cun las represchentantas ed ils represchentants da las autoritads da la regiun.
La lescha da submissiun garantescha ina concurrenza correctaIls 7 da zercladur 1998 vegn il pievel grischun a votar davart la nova lescha chantunala da submissiun. 
Il cussegl grond ha deliberà quest project a chaschun da la sessiun da schaner cun 91 : 0 vuschs.
Il nov dretg surpiglia las reglas existentas ch'èn sa cumprovadas fin oz. 
I duai valair vinavant proceduras transparentas cun la pussaivladad da participaziun per tants concurrents sco pussaivel. 
Tuttina n'è in'adattaziun da l'ordinaziun da submissiun valaivla betg d'evitar cunquai che la nova lescha federala davart il martgà intern oblighescha ils chantuns, las vischnancas ed auters purtaders d'incumbensas publicas d'observar en il futur differents novs aspects per la procedura da concurrenza. 
La realisaziun tenor il dretg federal ha da succeder fin il pli tard il 1. da fanadur da quest onn e quai per il chantun e las vischnancas.
La lescha davart il martgà intern creescha uss ina concurrenza correcta per tut ils offerents en Svizra, cunquai ch'ella pretenda in access senza discriminaziun al martgà per tuts offerents ed oblighescha ils chantuns e las vischnancas da publitgar tar acquisiziuns da gronda dimensiun ils criteris per la participaziun a la concurrenza e per la surdada da l'incarica. 
Da nov ston tut ils chantuns er preveder almain in med legal ad in'instanza da recurs independenta da l'administraziun. 
Uschia daventan en il futur tut las acquisiziuns publicas controllablas, quai ch'è da beneventar ord vista da la transparenza e da la segirtad giuridica. 
Uschia obtegnan dentant er las interpresas grischunas interchantunalmain in access senza discriminaziun als martgads d'acquisiziun.
Il nov martgà da submissiun prevesa ina regulaziun che permetta a las vischnancas da desister da relaschar atgnas prescripziuns e da surpigliar enstagl integralmain las disposiziuns chantunalas. 
Igl è dentant da quintar che mo paucas vischnancas relaschan atgnas disposiziuns. 
Cun quai vegn realisada ina soluziun tant sco pussaivla unifitgada e survesaivla en favur dals offerents. 
Quai è ina cundiziun generala essenziala per ina concurrenza transparenta e correcta en l'entir chantun.
Da discussiunar han dà fin uss las uschenumnadas limitas minimalas. 
Tar las limitas minimalas correspundentas sa decida numnadamain, sch'ina incarica po vegnir surdada directamain senza publicaziun ni sch'i sto vegnir fatg ina concurrenza limitada sin singuls offerents (procedura d'invit) resp. ina concurrenza publica. 
Limitas minimalas autas gidan tenor l'opiniun dals aderents da la lescha a rinforzar ed a mantegnair las structuras economicas regiunalas. 
Quell'opiniun è mo presumptivamain correcta. 
Abstrahà dal fatg ch'ina tala "protecziun da la patria" n'è betg acceptabla pli pervi da la lescha davart il martgà intern, avessan limitas minimalas autas er a lung termin consequenzas negativas. 
Gist la transparenza che vegn pretendida da tuttas varts e la liberalisaziun effectiva dal martgà pretenda stringentamain che las limitas minimalas vegnan fixadas uschè bassas sco pussaivel. 
Uschia vegni mess terms al protecziunissem ed a la restricziun sin martgads regiunals.
Las limitas minimalas cuntegnidas en la lescha da submissiun furman in cumpromiss raschunaivel e responsabel che procura per ina concurrenza correcta tranter ils offerents. 
Quels obtegnan entras ina publicaziun tant sco pussaivla libra la schanza da concurrer er ordaifer lur regiun per incaricas dal maun public. 
La procedura d'invit previsa da la lescha dat da l'autra vart a las vischnancas in spazi d'agir ch'è en cumparaziun cun l'actual in pulit zic pli grond per ils offerents indigens. 
Uschia na vegnan ils spazis d'agir da las vischnancas malgrà las temas da singuls betg restrenschids. 
Il cuntrari è il cas. 
La nova procedura d'invit pussibilitescha da resguardar pli fetg ils offerents indigens, damai ch'i na sto betg vegnir fatg ina concurrenza publica en tals cass.
Il vent che suffla oz en fatscha als participants da concurrenzas sa manifestescha en tuts sin tut ils secturs. 
Quels sa manifestescha pli e pli en quel senn ch'ils participants a concurrenzas emprovan da cumbatter in l'auter pli e pli cun intervenziuns furmalas en il rom da dispittas giudizialas tar la procedura da submissiun. 
Ad in tal svilup nungiavischà esi da far frunt tar l'applicaziun da la nova lescha tant da la vart da l'instanza da surdada sco er da l'autoritad giudiziala. 
Per quest intent duain vegnir scolads ed infurmads ils posts responsabels da surdada sco er ils participants a concurrenzas en il rom d'occurrenzas e da curs. 
Per l'execuziun tant sco pussaivla raschunaivla esi er previs ina plazza da cussegliaziun tar il chantun.
Cun la nova lescha da submissiun duai vegnir cuntanschida ina liberalisaziun intensivada dal martgà ed uschia er dapli efficienza en connex cun l'impundaziun dals daners publics resp. vegnir distgargiadas las finanzas dal chantun e da las vischnancas. 
Quai è da taxar sco schanza tant per ils posts che surdattan las incaricas sco er per ils numerus offerents. 
L'artisanadi grischun vegn er a trer a niz questa schanza tenor il nov dretg e quai tant entaifer sco ordaifer il chantun. 
Las experientschas da blers onns e la pratica elegida fin uss en connex cun ils fatgs chantunals da submissiun na muntan betg avantatgs nunimpurtants per ils offerents indigens che na ston er betg temair en il futur concurrents d'ordaifer il chantun. 
Per quest motiv merita la nova lescha da submissiun dals 7 da zercladur in grond sustegniment da las votantas e dals votants dal chantun.
Il Grischun controlla la zoppina da nursasDa 105 alps da nursas ch'èn vegnidas registradas, n'han 87 naginas nursas cun la zoppina. 
Uschia pon turnar quest atun las bleras nursas ch'han alpegià en il chantun saunas e senza dolurs sin lur pastgiras d'enviern. 
Per l'uffizi chantunal da veterinari è il cumbat cunter la zoppina da nursas in bun exempel per ina protecziun activa dals animals.
La zoppina è la malsogna da las nursas la pli enconuschenta e derasada dal mund. 
Questa malsogna dolurusa attatga las unglas e vegn avant tar tut las spezias da nursas. 
Perquai che savens vegnan attatgadas las unglas da tuttas quatter chommas, pon ins observar mintga atun nursas che san pascular mo anc en schanuglias u schizunt giaschent.
En il chantun Grischun, nua ch'ins metta ad alp, ultra da las atgnas nursas, er bleras nursas or d'auters chantuns, vegn la zoppina da nursas cumbattida cun success dapi blers onns. 
Perquai ch'ils chantuns d'origin da las nursas ospitantas n'enconuschan betg in tal cumbat sistematic da la malsogna, ston ins tegnair strictamain separadas las scossas saunas da quellas che n'èn betg vegnidas tractadas. 
Questa separaziun è pussaivla mo cun relaschar severas prescripziuns per l'alpegiaziun e cun laschar far las controllas necessarias als veterinaris uffizials. 
Tenor questas mesiras pon vegnir messas ad alp mo nursas ch'èn vegnidas tractadas en las uschenumnadas alps senza zoppina. 
A chaschun da las controllas d'alpegiaziun vegnan refusadas tuttas nursas malsaunas e las nursas che van ad alp ston far anc ina giada il bogn. 
En il Grischun cuntegna il program da tractament gia la tgira da las unglas durant l'enviern. 
Questa tgira cumpiglia il tagl ed il bogn da las unglas sco er controllas tras experts scolads specialmain per quest intent.
Las grondas stentas per cumbatter la zoppina han valì la paina per il Grischun, sco che l'uffizi chantunal da veterinari comunitgescha. 
Oz valan dapli che 3/4 da las ca. 65 000 nursas dal Grischun sco tractadas e senza zoppina. 
Da las 105 alps da nursas registradas en il chantun fan 87 part da la categoria d'alps senza zoppina da nursas. 
Tenor l'uffizi da veterinari è il program per tractar la zoppina ina part impurtanta da las preparativas per la proxima alpegiaziun.
Ils asils chantunals da selvaschina vegnan fixads da novCirca mintga tschintg onns fixa la regenza da nov ils asils chantunals da selvaschina. 
Il dumber dals asils vegn reducì da 324 sin 319, la surfatscha totala da 854 km2 sin 751 km2. 
Ils detagls vegnan publitgads en il Fegl uffizial dal chantun.
En il Grischun existan trais differentas spezias d'asils da selvaschina: il Parc naziunal svizzer, ils territoris scumandads da la confederaziun ed ils asils chantunals da selvaschina. 
En tut quests territoris è la chatscha scumandada total- u parzialmain. 
L'object da la regulaziun nova èn mo ils asils chantunals da selvaschina.170 dals asils chantunals da selvaschina da fin uss vegnan mantegnids tals e quals e 70 vegnan adattads minimalmain. 
Grondas midadas succedan tar 34 territoris, 50 territoris vegnan dismess. 
Sco cumpensaziun per ils asils da selvaschina dismess vegnan creads 45 asils novs. 
La surfatscha dal Grischun nua ch'ins po ir a chatscha vegn extendida per la selvaschina d'ungla da 1261 sin 1279 km2. 
Quest'extensiun duai gidar a pudair ademplir ils plans da reducziun durant il temp ordinari da chatscha. 
Las disposiziuns generalas davart ils asils da selvaschina vegnan structuradas da nov e precisadas. 
Ils detagls vegnan publitgads en il Fegl uffizial dal chantun.
Fossils spectaculars tar il glatscher dal Duncan (Tavau)Sin il territori da la chadaina da muntognas dal Duncan e da la Landwasser sa chattan en la crappa da sediment da la furmaziun Prosanto fossils petrifitgads d'animals e da plantas ch'èn fitg bain mantegnids. 
La stad 1997 ha l'institut e museum paleontologic da l'universitad da Turitg fatg las emprimas exchavaziuns. 
Quella giada han ins chattà numerus peschs pli gronds u pli pitschens ed in saurier da mar pli pitschen. 
In pèr da quests fossils duain vegnir exponids questa stad en il museum da minieras da Tavau. 
Ina copia d'in pesch spectacular è exponida actualmain en il pavigliun svizzer da l'exposiziun mundiala 1998 a Lissabon. 
L'evaluaziun scientifica dals chats da fin uss ha mussà, che las stresas Prosanto cuntegnan fossils dal trias da mez marin (ca. 230 milliuns onns vegl) ch'èn da muntada internaziunala. 
L'ulteriura perscrutaziun da questas stresas da fossils è interessanta er per il chantun Grischun. 
Ils chats respectivs permettan da trair conclusiuns davart la vita da lez tempe davart il svilup geologic da noss chantun. 
Las pussaivladads da cumparegliar cun auters plazs d'exchavaziun èn ultra da quai d'interess internaziunal. 
La regenza permetta ulteriuras exchavaziuns durant ils mais da stad 1998-2000 tar la furcla Duncan sut il glatschr dal Duncan sin il territori da la vischnanca da Tavau e conceda ina contribuziun da 6'500 francs vi dals custs per l'onn 1998.
Fatgs da culturaLa regenza tscherna las suandantas persunas en la cumissiun speziala per promover la lavur culturala professiunala: Flurin Caviezel, Carlo Portner, Miguela Tamò, Valentin Bearth e Peter Masüger. 
Tenor la nova lescha per promover la cultura è il nov gremi spezialmain cumpetent per concurrenzas, stipendis da studi libers, contribuziuns ad ovras ed art figurativ.
Da las vischnancas e regiunsLa regenza approva las planisaziuns d'utilisaziun ch'èn vegnidas relaschadas da la regiun Valragn e da la vischnanca da Spleia per construir ils indrizs da far naiv Tanatzhöhe.
Ils custs imputabels muntan a 4.45 milliuns francs. 
Al consorzi da scola dal circul da Jenaz vegn empermessa ina contribuziun da construcziun da 32 pertschient.
Medemamain approvà definitivamain vegn il project per la construcziun nova dal center da sport a Zernez, per quella part che pertutga la scola. 
Custs imputabels 557'000 francs, contribuziun chantunala 10 pertschient. 
Approvadas vegnan las revisuns parzialas da las constituziuns communalas dad Andeer e da Guarda.
Per differents projects da construcziuns da vias en il chantun vegnan dads libers credits d'in import total da 2.5 milliuns francs.
L'entrada en servetsch succeda immediat.
La revisiun da la LAM n'ademplescha betg ils giavischs dals chantuns da la Svizra orientalaLas scheffas ed ils schefs dals departaments da sanitad e sanadad dals chantuns da la Svizra orientala refusan la revisiun parziala da la lescha federala davart l'assicuranza da malsauns (LAM) en la furma ch'il departament federal da l'intern ha previs. 
Tschertas mancanzas fitg impurtantas da la LAM na vegnan betg tractadas en il project. 
La nova regulaziun en mira per reducir las premias vegn resguardada sco nunnecessaria.A chaschun da la dieta dals 4 da zercladur 1998 èn las scheffas ed ils schefs dals departaments da sanitad e sanadad dals chantuns da la Svizra orientala s'occupads cun la revisiun parziala da la LAM ch'il departament federal da l'intern ha prendì en mira. 
La revisiun parziala pertutga en emprima lingia la reducziun da las premias.
Ils chantuns da la Svizra orientala refusan la nova versiun previsa per las disposiziuns en la LAM davart la reducziun da las premias, e quai per ils suandants motivs:I n'è betg raschunaivel da metter novs cunfins per ils chantuns gia dus onns suenter l'introducziun da la reducziun da las premias. 
Cun gronds custs èn vegnids creads sistems per reducir las premias en ils chantuns.
Ils resultats definitivs da l'analisa da l'efficacitad che l'uffizi federal per assicuranzas socialas ha incaricà n'èn betg anc avant maun.
La reproscha pertutgant l'execuziun insuffizienta da la reducziun da las premias n'è betg motivada.
In pajament per mais da la reducziun da las premias a las persunas ch'han il dretg d'ina reducziun sin fundament da las entradas e da la facultad po vegnir fatg mo cun custs supplementars sproporziunads per l'administraziun. 
Gia l'autezza dals custs actuals da l'administraziun ha provocà critica en singuls chantuns.
Sco ch'il departament federal da l'intern conceda sez, ha la LAM mancanzas. 
Tant pli smirvegliads èn ils schefs e las scheffas dals departaments da sanitad e sanadad dals chantuns da la Svizra orientala che las mancanzas vegnan strusch tractadas en il project da revisiun da la LAM. 
Las mancanzas pincipalas da la LAM èn la regulaziun davart la finanziaziun speziala ed en quest connex er la relaziun tranter l'assicuranza supplementara e l'assicuranza fundamentala. 
Pervi da las formulaziuns confusas e da las largias en la LAM han differentas sentenzias da derschaders suprems chaschunà resultats che n'èn betg acceptabels per ils chantuns, causa lur consequenzas finanzialas. 
Or da la vista dals chantuns è stringenta a curta vista ina regulaziun nova da las disposiziuns davart la finanziaziun dals ospitals. 
Ils chantuns da la Svizra orientala han exprimì quest giavisch cleramain er en lur posiziuns al departament federal da l'intern.
La nova regenza grischuna reparta ils departamentsIl 1. da schaner 1999 entschaiva la regenza la perioda d'uffizi 1999-2002. 
Tenor l'artitgel 24 alinea 1 da l'urden da fatschenta per la regenza reparta la regenza avant l'entschatta da mintga perioda d'uffizi ils departaments tranter ses commembers e designa in substitut resp. ina substituta per mintga departament. 
Votaziuns ed elecziuns dals 27 da settember 1998Dumengia, ils 27 da settember 1998 vegnan preschentads ils suandants projects federals per la votaziun:lescha federala davart ina taxa sin il traffic da camiuns pesants tenor prestaziunsiniziativa dal pievel per products alimentars bunmartgads e manaschis agriculs ecologicsiniziativa dal pievel per la 10avla revisiun da l'AVS senz'augment da la vegliadetgna da rentaSin plaun chantunal vegnan fatgas las suandantas elecziuns resp. votaziuns:elecziun dals cussegliers dals chantunsrevisiun parziala da la lescha davart las vias, part finanziaziun da las viasrevisiun parziala da la lescha davart las scoulas mediasrelasch d'ina lescha davart la scol'auta professiunala da pedagogia.
Da las vischnancasLa regenza approva la revisiun totala da la lescha da taglia da Glion e cun remartgas la revisiun parziala da la planisaziun locala da Zuoz.
Per differents projects da construziun da vias en il chantun vegnan dads libers credits d'in import total da bunamain 1.5 milliuns francs.
In cler gea a la decleraziun annuala da tagliaLa revisiun parziala da la lescha da taglia dal chantun Grischun (revisiun 2000) ha chattà in resun positiv. 
Quai è il resultat da la procedura da consultaziun ch'è ida a fin avant curt temp. 
En il center da la revisiun stat la midada a la valitaziun actuala annuala.
Sin l'onn 2001 ston tuts chantuns adattar lur leschas da taglia al dretg federal. 
L'administraziun da taglia dal chantun ha per quest motiv elavurà in sboz da lescha correspundent. 
Quel è vegnì tramess en la consultaziun da mez schaner da quest onn. 
Las 66 consultaziuns arrivadas èn da princip s'exprimidas positivamain vers il sboz da lescha. 
I vegn beneventà che la revisiun parziala da la lescha da taglia saja vegnida prendida per mauns ad uras. 
Uschia saja pussaivel da far diever da la libertad legislativa, che stat a disposiziun als chantuns ed a las vischnancas, tenor las relaziuns grischunas.
Valitaziun actualaIn sustegn quasi unanim chatta la midada a la valitaziun actuala annuala. 
Il princip da fixar las taglias tenor la capacitad economica pledia cleramain per questa midada. 
La midada dal sistem saja dentant er cunvegnenta pervi da la crudada dals motivs per ina taxaziun intermediara e pervi dal svilup en auters chantuns. 
La finala saja la valitaziun actuala il sistem pli gist. 
La pli gronda lavur administrativa stoppia vegnir acceptada.
Da las vischnancas vegni accentuà che la midada a la valitaziun actuala annuala saja colliada cun considerabla lavur supplementara. 
L'indemnisaziun a las vischnancas stoppia perquai vegnir adattada correspundentamain. 
Refusada vegn la valitaziun actuala annuala mo en trais consultaziuns.
DeducziunsPer las premias da las assicuranzas da vita, da las assicuranzas da malsauns e d'accidents sco er per tschains da respargns è previsa ina deducziun da maximal fr. 7'800.-- per consorts che pajan communablamain la taglia ed ina tala da fr. 3'900.-- per ils auters pajataglia. 
Diversas consultaziuns pretendan pli grondas deducziuns.
La deducziun per uffants sto vegnir furmada a basa dal dretg federal sco import fix lià ad in termin: Per uffants che giaudan ins scolaziun ordaifer lur domicil e che returnan mintga saira en quest lieu, vegn concedida ina deducziun da fr. 1'600.--. 
Per uffants cun scolaziun ordaifer e ch'abitan durant l'emna ordaifer lur domicil da taglia, munta la deducziun a fr. 6'500.--. 
En numerusas consultaziuns vegni fatg valair che la deducziun saja memia pitschna per uffants, che abiteschan durant l'emna pervi da lur scolaziun ordaifer lur domicil da taglia.
Taglia sin l'iertaDa diversas varts vegni pretendì da dismetter la taglia sin l'ierta per consorts survivents e per ils descendents directs. 
Il Grischun vegnia sfurzà da far quai pervi da la concurrenza da taglia tranter ils chantuns. 
Questa mesira pudessia gist motivar pajataglia pli vegls, che possedan gia ina immobiglia en il Grischun, da midar lur domicil.
En diversas consultaziuns vegn pretendida la dismessa da la taglia minimala sco er ina distgargiada da las persunas giuridicas. 
Ins stoppia prender en consideraziun che la concurrenza tranter ils chantuns saja daventada pli ferma e vegnia anc a s'augmentar en l'avegnir. 
Sch'il chantun na megliereschia betg sia attractivitad per las pesunas giuridicas, saja da quintar cun consequenzas negativas.
La realisaziun dal concept directiv economic è iniziadaDa curt è il departament da l'intern e da l'economia publica sa scuntrà cun represchentants da las federaziuns economicas, dal forum economic, da Grischun vacanzas e dal center per interpresas pitschnas e mesaunas (Center IPM) per fixar en in proceder communabel co duai vegnir realisà il concept directiv economic dal Grischun. 
Las instituziuns responsablas per ils singuls secturs duajan concretamain cumenzar ad iniziar mesiras correspundentas. 
Igl è vegnì concludì d'engaschar ina gruppa accumpagnanta per la coordinaziun e per il barat d'infurmaziuns; quella vegn tranter auter er ad actualisar il catalog da mesiras. 
Da questa gruppa accumpagnanta duajan er far part ils sindicats. 
Sco post da consultaziun e da coordinaziun esi vegnì designà l'uffizi per economia e turissem. 
Quel è medemamain responsabel per ils rapports periodics davart il stadi da la realisaziun sco er per la distribuziun da las broschuras.
3/4 da fanadur 1998: Cursa da rullettas e maraton da rullettas en EngiadinaEn Engiadin'ota esi previs d'organisar per la terza giada il maraton da stad per skates inline. 
La regenza ha dà la permissiun necessaria. 
L'occurrenza da dus dis cumpiglia il venderdi, ils 3 da fanadur 1998, ina cursa aval da rullettas (downhill inline) a San Murezzan sco er la sonda, ils 4 da fanadur 1998, il dretg maraton inline che maina, analogamain al maraton d'enviern da passlung, da Malögia a S-chanf. 
La cursa downhill da venderdi entschaiva a las 19.30 sin la plazza da scola da San Murezzan. 
Il tschancun passa tras la via dal Bagn giu ils Bagns da San Murezzan. 
La partenza dal maraton inline succeda la sonda, a las 16.50 a Malögia, l'arriv è sin il sviamaint da S-chanf.
Novaziuns tar la polizia chantunala en SurselvaEn l'interess d'in meglier provediment da polizia da di e da notg ha la regenza concludì da far tschertas novaziuns en Surselva. 
Il post da polizia a Trun vegn liquidà sin la fin da l'onn 1998. 
Las plazzas che vegnan libras causa questa liquidaziun vegnan attribuidas al post da polizia a Mustèr e vegnan uschia mantegnidas sco plazzas da lavur en Surselva. 
Ils posts da polizia restants a Glion (post districtual da polizia) ed a Mustèr stattan permanentamain a disposiziun a la populaziun. 
Il provediment fundamental da polizia sco er la disponibilitad da la polizia na vegnan betg disturbads tras questas midadas, mabain plitost meglierads tras la modificaziun dal manaschi.
Agid umanitarIl chantun Grischun sustegna en il rom da sias pussaivladads tscherts projects da l'agid da svilup e da l'agid en cas da catastrofas a l'exteriur. 
En quest senn èn vegnidas conderschidas contribuziuns d'in import total da 26'000 francs a: *Enfants du monde en favur dal project per promover uffants a Batey Palabé, Santo Domingo, Republica dominicana, *Unfrenda da curaisma en favur dal project per meglierar il terren degradà a Haiti tras ina selvicultura agrara, *Agid protestant svizzer (HEKS) en favur dal project da svilup per garantir ils products alimentars e per sviluppar las vischnancas a Cambodscha, *ina contribuziun als custs da transport per l'uniun Pro Predeal Bravuogn, *Crusch cotschna svizra (CCS) en favur da las acziuns d'agid per las victimas dal terratrembel a Takhar, Afganistan, ed a *l'organisaziun d'agid Vivamos Mejor en favur dal project da svilup a Chircales, Bogotá III (zona 18), Columbia.
Contribuziuns da sportSin donn e cust dal fond da sport-toto vegnan conderschidas contribuziuns da var 33'000 francs a: *l'uniun da sport da Brinzouls per construir ina plazza da giugar da tschispet sco er per acquistar divers urdains da sport, *la gruppa da cursa d'orientaziun da Cuira per edir da nov la charta da cursa d'orientaziun Uaul Grond Flem/Trin, *al club da bartgas a vela da San Murezzan per sanar la chasa da club integrand tualettas, duschas e gardarobas, *al club da skis dad Igis per engrondir la chasa da club cun ina garascha per la maschina da far loipa, ed *al club da ballape da Domat per acquistar dus portals da training.
Vi dals custs imputabels da var 1.5 milliuns francs vegn empermessa ina contribuziun chantunala da construcziun da 50 pertschient.
Er il project preliminar per renovar ed engrondir la chasa da scola Graben a Cuira per instruir la scola professiunala da commerzi vegn approvà da princip. 
Ils custs d'investiziun imputabels muntan a var 2.3 milliuns francs, la contribuziun da construcziun è 50 pertschient.
Approvà definitivamain vegn il project per construir la plazza da tuttas auras a Vrin. 
Ils custs d'investiziun muntan a 220'000 francs, la contribuziun chantunala da construcziun è 40 pertschient.
Ils schefs da las regenzas da l'Arge Alp sa scuntran a Bad GasteinGievgia/venderdi, ils 25/26 da zercladur 1998 sa scuntran ils schefs da las regenzas dals 11 pajais da l'Arge Alp a lur conferenza annuala. 
Lieu da scuntrada è Bad Gastein en il pajais federativ austriac Salzburg.I vegn quintà cun var 100 persunas dals sequents pajais, da las sequentas provinzas e dals sequents chantuns: Baden-Württemberg, Baviera, Tirol dal sid/Alto Adige, Grischun, Lumbardia, Salzburg, Son Gagl, Tirol, Tessin, Trentino e Vorarlberg. 
Gievgia suentermezdi arrivan las differentas delegaziuns a Bad Gastein. 
La sera stat ina tschaina communabla sin il program. 
La conferenza per propi ha lieu venderdi avantmezdi e vegn terminada cun ina conferenza da medias.
Davart las singulas fatschentas che vegnan tractadas a chaschun da la conferenza infurmeschan il suandant urden dal di e la survista da las tractandas:Urden dal di1.
Avertura da la conferenza tras il president 2.
Cultura e societad - projects ed occurrenzas 3.
Ambient, agricultura e planificaziun territoriala - projects ed occurrenzas 4.
Economia e lavur - projects ed occurrenzas 5.
Traffic - projects ed occurrenzas 6.
Lavur publica resultats 1998 - programm 1999 7.
Iniziativa da l'Arge Alp tar l'agenda 2000 8.
Iniziativa da l'Arge Alp tar Factory Outlet Centern 9.
Iniziativa da l'Arge Alp davart la finanziaziun traversala tar infrastructuras da traffic 10.
Preschentaziun dal project "vischnancas conscientas per dumondas d'energia" 11.
Surdada dal premi da l'ambient da l'Arge Alp 12.
Surdada dal presidi al chantun Tessin 13.
Stgomi d'experientschas e d'ideas pertutgant ina incumbensa extraordinara da la politica sanitara e sociala. 
Custs: ca. 7'000 francs (57'000 öS).- Organisar il camp per famiglias er 1999. 
Quel promova la chapientscha vicendaivla ed il spiert da cuminanza sur las Alps or. 
Custs: 30'000 francs (250'000öS).- Organisar la segunda giada la dieta "Mastergn e tgira da monuments en las Alps". 
Ils contacts vegnan intensivads, infurmaziuns ed enconuschientschas vegnan stgamiadas. 
Gida a mantegnair abilitads artisanalas istoricas e l'ierta culturala. 
Custs: 8'400 francs (70'000 öS).- Er 1999 duai avair lieu ina conferenza da giuvenils. 
Giuvenils elavuran en Workshops ideas, visiuns e resoluziuns. 
Cun s'occupar pli intensiv da l'agen ambient e cun s'engaschar sin il champ social, promovan ils giuvenils ina politica che s'orientescha vers il futur. 
Custs: 36'000 francs (300'000 öS).- Programs da sport 1999. 
La preschentaziun communabla da sportistas giuvnas e da sportists giuvens, d'expertas e da manaders dattan chaschun d'emprender d'enconuscher e d'intensivar uschia la chapientscha vicendaivla. 
Custs: 63'000 francs (525'000 öS).- Giubileum da 100 onns dapi la mort da Giovanni Segantini. 
Concurrenza da picturar en las scolas e project da panorama en Engiadina. 
Custs: 60'000 francs (500'000 öS).- Intensivar la promoziun da las linguas. 
Sustegnair ils pajais da commembradi tar l'intermediaziun da contacts e tar ils programs da stgomi sistematics per promover la lingua, spezialmain il stgomi cultural tranter classas da scola, segiurns da studi e pratica. 
Nagins custs.
Cumissiun II, ambient, agricultura e planificaziun territoriala (tractanda 3)- L'instrumentari per mobilisar terren da construcziun duai vegnir evaluà e meglierà. 
Analisa da cumparegliaziun da las planisaziuns d'utilisaziun incl. conclusiuns e recumandaziuns per l'Arge Alp èn dumandadas. 
Custs 48'000 francs (400'000 öS).- Cumparegliar las strategias per la protecziun da la natira e da la cuntrada en ils pajais da l'Arge Alp. 
Mademamain l'efficacitad ed il svilup da quellas. 
Finamira: Elavurar recumandaziuns per ina strategia d'integraziun d'ina protecziun futura da la natira e da la cuntrada, armonisar la basa legala e promover in depurtament che resguarda la natira tras stimuls correspundents. 
Custs ca. 45'000 francs (380'000 öS).
Cumissiun III, economia e lavur (tractanda 4)- Il project "Acziun 2000 - vischnancas conscientas da l'energia" duai vegnir menà vinavant. 
Finamiras: Sviluppar concepts d'energia activs e communals ed installar ina schientscha per l'energia. 
Custs: 180'000 francs (1.5 milliuns öS).- Infurmaziuns turisticas e prestaziuns da servetsch duain vegnir messas a disposiziun, vegnir dumandadas ed utilisadas a moda centrala en ils pajais da l'Arge Alp (plattafurma communabla, p. ex. 
Internet). 
Custs: 3'000 francs (25'000 öS).- Budgetar ils custs currents cun var 32'000 francs (270'000 öS).
Cumissiun IV, traffic (tractanda 5)- Project da viafier dal Brenner: Ultra dal tunnel da basa èn er las lingias d'access fitg impurtantas. 
Ils pajais e las provinzas per lung da la ruta dal Brenner duain pudair cooperar en la direcziun. 
La cuminanza d'acziun da la lingia dal Brenner vegn intimada da propagar pli intensiv en la publicitad il project Minca-Verona e da mussar en il rom d'in concept co il transferiment dal traffic da la via sin la viafier è da promover.- Il concept da la NEAT svizra cun ils dus tunnels da basa parallels dal Gotthard e dal Lötschberg èn da realisar bainbaud.- Il rapport da la gruppa da project traffic cumbinà vegn approvà e publitgà.- La dumbraziun dal traffic da persunas e da rauba sin las vias è en realisaziun. 
Deplorablamain hai dà retardaments, cunquai che differents pajais da l'Erge Alp n'han betg transferì las datas.- Il project "Traffic cumbinà" vegn manà vinavant. 
La gruppa da project vegn a persequitar e sustegnair la realisaziun en la pratica. 
Las enconuschientschas vegnan integradas en il rom da projects concrets (p. ex. en il project "Traffic da vitgira cumbinà Minca - Verona en sis uras"). 
Custs 7'200 francs (60'000 öS).- Il project approvà gia l'onn 1997 davart "il traffic da viafier-da persunas sur ils cunfins or en il territori da l'Arge Alp" vegn elavurà parallelmain cun quel davart il traffic cumbinà. 
Custs 72'000 francs (600'000 öS) per dus onns.- Per projects currents vegnan budgetads 30'000 francs (250'000 öS).
Custs 36'000 francs (300'000 öS).
L'iniziativa fa attent tranter auter las particularitads dal spazi alpin menziunà en il concept directiv da l'Arge Alp. 
La refurma da l'UE sto er vegnir vesida en quest context. 
Differents secturs sa cruschan a moda problematica (politica da concurrenza e politica agrara etc.).
Iniziativa da l'Arge Alp davart la finanziaziun traversala tar infrastructuras da traffic (tractanda 9)En il rom da las taxas stradalas per camiuns esi da resguardar ina subvenziun da l'infrastructura da viafier. 
En ils pajais da l'Arge Alp esi urgentamain necessari da crear la basa legala per pudair impunder ina part essenziala da las entradas da las taxas dal traffic sin las vias (vias che traversan las Alps) a moda impegnativa per amplifitgar l'infrastructura parallela da la viafier.
Appel a l'economia d'utilisar pli intensiv la viafier per ils transports.
Premi da l'ambient da l'Arge Alp (tractanda 11)Quest onn van ils premis da l'ambient da l'Arge Alp en il Tirol ed en il Tirol dal sid/Alto Adige.
Il project premià è in exempel extraordinari per in svilup cuzzaivel en las Alps. 
Grazia a la collavuraziun intensiva tranter vischnanca, pur, turissem e mastergn vegnan persequitadas vias novas che mussan en il futur.
Il segund premi va en il Tirol dal sid. 
Quel vegn dà a la firma da vin Alois Ladeder a Magreid. 
La construcziun nova da quest manaschi da viticultura fascinescha entras ses concept integral. 
Aspects ecologics ed energetics, culturals, in'auta qualitad da producziun e da lavur vegnan cumbinads ad in cumplex innovativ.
Il terz premi va al stgaudament da distanza Toblach, en il Tirol dal sid. 
A basa d'ina biomassa vegn l'entir Toblach provedì pli u mains liber da CO2 cun chalira. 
Il project è en las Alps ed ultra da quai in exempel per in provediment d'energia favuraivla per l'ambient.
La regenza grischuna fa ina visita al chantun da SutsilvaniaMardi/mesemna, ils 23/24 da zercladur 1998 è la regenza grischuna en il chantun da Sutsilvania. 
Ella fa ina visita a la regenza da Sutsilvania che sa cumpona da nov commembers. 
La tgira dals contacts tranter las regenzas chantunalas è fitg impurtanta en vista als problems pli e pli cumplex ed en vista a la chargia dals affars fitg savens imposanta.
Il program cumpiglia visitas da las attracziuns localas, in viadi sin il lag e differentas delicatessas da la cuschina e dal tschaler. 
Il viadi succeda cun la viafier.
Tegnair liber il pass dal Lucmagn l'enviernIls 19 da zercladur èn represchentants dals chantuns Tessin e Grischun sa scuntrads sin il Lucmagn sut il presidi dals directurs da construcziun cumpetents Marco Borradori e Luzi Bärtsch per discutar a basa da l'expertisa da l'institut federal per la perscrutaziun da la naiv e da lavinas a Tavau la dumonda da tegnair liber l'enviern questa via da pass.
Il resultat po vegnir resumà sco suonda: 1.
En vista als interess regiunals communabels accentueschan domadus chantuns la voluntad politica da prender en mira da tegnair liber questa via da pass. 2.
Per quest intent han represchentants da domadus chantuns furmà ina gruppa da lavur che ha da sclerir differentas dumondas tecnicas, da manaschi e finanzialas.
Gremi: departament da construcziun, traffic e selviculturaFuntauna: rg president da la regenza Luzi Bärtsch, inschigner superiur H. 
Novas incaricas individualas da prestaziun per ils ospitals publics acutsLa regenza ha approvà las incaricas individualas da prestaziun per ils 13 ospitals publics acuts en il Grischun e metta en vigur quellas sin l'entschatta da fanadur 1998.
Las incaricas individualas da prestaziun per ils 13 ospitals publics defineschan la prestaziun che vegn spetgada d'in ospital per champ medicinal spezialisà. 
Tras questa definiziun fixeschan ellas il rom, en il qual il chantun è pront da finanziar questas prestaziuns. 
Las incaricas da prestaziun garanteschan il provediment confurm al basegn per tut las persunas che vivan en il chantun sco er per tut las turistas e tut ils turists. 
Mintga singul ospital survegn ina incarica da provediment ch'è cleramain limitada. 
Mintg'onn vegni controllà, sche las incaricas da prestaziun vegnan observadas. 
Sche quai n'è betg il cas, alur po il chantun reducir u schizunt stritgar sias contribuziuns ed eliminar singuls secturs da l'incarica da prestaziun. 
Las incaricas individualas da prestaziun pussibiliteschan da reagir a moda simpla e sperta sin las midadas necessarias da la purschida da prestaziuns dals ospitals. 
Spezialmain èn ellas er in instrument, cun il qual la regenza po diriger economicamain ed a moda cunfurma al martgà la purschida da prestaziun dals ospitals e cun il qual ella po conceder als ospitals la libertad d'agir ch'è necessaria per manar il manaschi.
Infurmaturs:*cusseglier guvernativ dr. 
Gieus mundials d'enviern per surds il mars 1999 a TavauL'uniun svizra da sport per surds organisescha en stretga collavuraziun cun differentas uniuns da sport, cun Tavau-tourissem e cun las autoritads politicas da Tavau dals 6 fin ils 14 da mars 1999 ils 14avels gieus mundials d'enviern per surds a Tavau. 
Las concurrenzas pertutgan las disciplinas skis alpins, skis nordics, snowboard e hockey sin il glatsch. 
Ins spetga var 400 atletas ed atlets da 20 differents pajais cun ca. 800 persunas accumpagnantas. 
La regenza empermetta ina contribuziun d'organisaziun da 20'000 francs.
Nov dretg chantunal da submissiun entra en vigur l'entschatta da fanadur 1998Ils 7 da fanadur 1998 han las votantas ed ils votants grischuns acceptà cun clera maioritad la nova lescha chantunala da submissiun. 
Cun quella è vegnì accordà il dretg valaivel cun la lescha federala davart il martgà intern. 
Quella lescha federala pretenda l'admissiun senza discriminaziun a las fieras per ils participants a la concurrenza da fiera. 
La regenza ha relaschà in'ordinaziun executiva tra la lescha da submissiun. 
Ultra da quai ha la regenza redigì explicaziuns tar singulas disposiziuns ch'èn in agid per l'interpretaziun. 
La lescha e l'ordinaziun entran en vigur l'entschatta da fanadur 1998.
La regenza reparta raduond 315'000 francs or da la "taglia sin il vinars"La quota chantunala vi dal retgav net da l'administraziun federala da l'alcohol (dieschma d'alcohol) vegn applitgada per cumbatter l'alcoholissem sco er autras toxicomanias sco abus da narcotics e da medicaments. 
Il retgav net 1996/97 che vegn repartgì l'onn 1998 importa var 315'000 francs (l'onn avant var 475'000 francs). 
La diminuziun è vegnida chaschunada d'ina midada dal sistem per incassar la taglia sin l'alcohol. 
Ils daners vegnan mess a disposiziun a differentas organisaziuns ed instituziuns grischunas che sa deditgeschan a la prevenziun, al tractament, a la perscrutaziun, a la scolaziun ed al prefecziunament.
Da las vischnancasLa regenza approva definitivamain il project per la construcziun nova da la garascha da minibus sin l'areal da la scola-dimora per uffants paralisads cerebralmain ed impedids corporalmain a Cuira. 
Resalvada resta la subvenziun dal project da construcziun tras l'uffizi federal da las assicuranzas socialas. 
Als custs imputabels da 455'000 francs vegn empremessa ina contribuziun da construcziun da 40 pertschient.
Da princip vegn approvà il project preliminar per la construcziun nova da duas salas da gimnastica inclusiv ils locals accessoris en la scola Türligarten a Cuira per l'instrucziun da la scola professiunala da commerzi. 
Als custs imputabels da var 6.1 milliuns francs vegn empermessa ina contribuziun da construcziun da 50 pertschient.
Approvà definitivamain vegn il project per la terza e quarta etappa da construcziun da la sanaziun e da l'engrondiment dal stabiliment da scola e polivalent a Pany. 
Als custs imputabels da 310'000 francs vegn empermessa ina contribuziun da construcziun da 32.5 pertschient.A l'uffizi federal da traffic propona la regenza da dar la concessiun a l'Arena Alva SA per ina sutgera da trais da l'Alp da Nuorsas sin il Crest La Siala.
Per differents projects da construcziun da vias en il chantun vegnan dads libers credits d'in import total da var 3.8 milliuns francs.
Fatgs dal persunalLa fin da zercladur 1998 van las suandantas collavuraturas ed ils suandants collavuraturs da l'administraziun chantunala en pensiun: *Lore Santschi, Cuira, secretaria tar l'uffizi da polizia, *Marcello Pasini, Cuira, manader da projects tar l'uffizi da construcziun bassa, e *Helma Schittenhelm, Cuira, pedella auxiliara tar l'uffizi da construcziun auta.
*Markus Buchli, naschì 1949, da Scharàns, domicilià a Cuira, daventa schef dals stimaders da la cumissiun 7, Tusaun, tar l'uffizi da stimaziun. 
El cumenza ses uffizi l'entschatta da settember 1998. 
*Markus Posti, naschì 1968, da Kuopio (Finlandia), domicilià da Trimmis, daventa cussegliader da IC tar l'uffizi d'informatica. 
El cumenza l'entschatta da november 1998. 
*Thomas Thöny, naschì 1971, da Medel Valragn, domicilià a Cuira, daventa tecnicist da IC tar l'uffizi d'informatica. 
El cumenza l'entschatta da december 1998.
Revisiun da la constituziun: Las gruppas da lavur han cumenzà lur lavurPer discutar a fund tut las dumondas e per garantir ina moda e maniera da lavurar effizienta ha la cumissiun per la constituziun nova furmà tschintg gruppas da lavur.A chaschun da sia sesida dal zercladur ha la cumissiun per la constituziun nova decidì sut il presidi da cusseglier guvernativ Peter Aliesch da furmar tschintg gruppas da lavur tematicas. 
Quellas han l'incumbensa da preschentar per lur secturs in sboz formulà constituziunal. 
La cumissiun è da l'opiniun ch'ella possia discutar uschia a fund tut las dumondas e ch'ella sappia lavurar tuttina a moda effizienta. 
Ils puncts principals da las singulas gruppas da lavur (GL) èn sin ils sequents secturs:-GL 1: Preambla e finamiras statalas, dretgs fundamentals-GL 2: Incumbensas statalas, relaziun tranter baselgia e stadi-GL 3: Structura dal chantun, posiziun ed incumbensas da las vischnancas e regiuns-GL 4: Dretgs dal pievel-GL 5: Organisaziun da las autoritadsSco basa per las ulteriuras discussiuns serva in sboz da lavur redegì dals experts Tobias Jaag e Tomas Poledna. 
Il sboz cuntegna ina vasta preschentaziun da la tematica e garantescha che tut las dumondas e rapports impurtants vegnian discutads. 
Las gruppas da lavur vegnan a discutar uss las propostas a moda approfundada ed elavurar in sboz preliminar. 
A basa da quest sboz preliminar che duess esser terminà tochen la fin d'october 1998 vegn la cumissiun ad elavurar ses sboz per ina constituziun nova per mauns da la regenza.
La cumissiun per la constituziun nova è vegnida nominada da la regenza per elavurar in sboz constituziunal e per redeger in rapport explicant latiers. 
La cumposiziun da la cumissiun da 30 persunas tegna quint dals pli vasts criteris e resguarda la diversitad dal chantun.
Integrar uffants cun impediments en il sistem da scola dal GrischunLa regenza approva il concept per integrar uffants cun impediments en il sistem da scola dal Grischun. 
Quest concept entra en vigur a partir da l'onn da scola 1998/99.
Sco contribuziun ad ina scola transparenta e varianta duai vegnir messa a disposiziun ina purschida externa da pedagogia curativa e da terapias. 
Cur che las premissas per l'integraziun ch'èn menziunadas en il concept èn ademplidas, duai obtegnair mintga regiun dal chantun la pussaivladad da realisar ina integraziun accumpagnada professiunalmain tras ina scola speziala renconuschida. 
Questa integraziun succeda en gruppas u en cas spezials a basa da scleriments accurats tras las scolas spezialas. 
La finanziaziun na chaschuna nagins custs supplementars per il chantun. 
Ils custs supplementars che vegnan chaschunads tras l'impediment vegnan surpigliads da princip da la AI.
Il concept è vegnì fatg en stretga collavuraziun tranter differents uffizis chantunals e la direcziun da la Casa Depuoz a Trun, dal center per pedagogia speziala Giuvaulta a Giuvaulta e da la scola-dimora per uffants paralisads cerebralmain ed impedids corporalmain a Cuira. 
Ultra da quai èn vegnids integrads er l'uffizi federal da las assicuranzas socialas, l'uffizi AI dal Grischun, il departamaint da finanzas e militar sco eir la cumissiun per la scola speziala.
Ir cun auto cun alcohol: La regenza è be cun resalvas per ina reducziun da 0.8 sin 0.5 promilAnalogamain als stadis da la UE duai vegnir reducida er en Svizra la limita dal cuntegn d'alcohol en il sang da 0.8 sin 0.5 promil per il traffic sin via. 
Envers la confederaziun prenda la regenza posiziun davart il sboz per la midada da l'ordinaziun davart las reglas dal traffic sin via (ORT) concernent questa reducziun. 
Da princip vegnan sustegnidas tuttas stentas che gidan ad augmentar la segirezza dal traffic sin las vias da la Svizra. 
Igl è in fatg dal tuttafatg incontestà ch'igl è da cumbatter cunter l'ir cun auto cun alcohol. 
La regenza accentuescha dentant il fatg che l'execuziun da la reglamentaziun vulida sto vegnir garantida tras mesiras adattadas. 
Questa pretaisa na vegn betg ademplida en il sboz.
Meglierar l'infurmaziun tar l'erupziun da malsognas contagiusasSche malsognas contagiusas (p.ex. epidemias da grippa) cumparan pli savens, alur sto quai vegnir annunzià dals medis e da las medias, dals ospitals e dals laboratoris il pli spert pussaivel a l'uffizi federal da la sanadad publica. 
Il sistem d'annunzia respectiv duai daventar pli flexibel e pli efficazi. 
Perquai propona la confederaziun da reveder totalmain las ordinaziuns correspundentas. 
Spezialmain sa tracti da meglierar l'infurmaziun da la publicitad sco er d'armonisar e colligiar electronicamain ils sistems naziunals d'annunzia. 
La regenza beneventa questas stentas.
Agid umanitarA la Crusch cotschna svizra (CCS) vegn conderschida ina contribuziun da 10'000 francs en favur da las acziuns d'agid sin il lieu per fugitivs dal Cosovo. 
Ensemen cun la Crusch cotschna albanaisa proveda il Comité internaziunal da la Crusch cotschna (CICC) ils fugitivs en l'Albania cun aua da baiver, victualias, medicaments e pachets d'igiena.
La lescha d'ustaria e la lescha davart las finanzas entran en vigur l'entschatta 1999La nova lescha d'ustaria sco er la nova lescha davart las finanzas èn vegnidas acceptadas cleramain dals votants grischuns ils 7 da zercladur. 
Ils dus novs relaschs vegnan mess en vigur per il 1. da schaner 1999. 
L'artitgel 32 da la lescha davart las finanzas concernent ils instituts da prevenziun professiunala dal chantun entra en vigur antecipadamain sin il 1. d'avust 1998.
Da las vischnancasLa regenza approva definitivamain il project da construcziun per la sanaziun dal stabiliment da scola a Filisur (emprima etappa da construcziun). 
Vi dals custs imputabels dal stabiliment da mintgamai 475'000 francs per la scola primara ed il stgalim superiur vegnan empermessas contribuziuns chantunalas da 17.5 pertschient resp. 20 pertschient.
Cun prescripziuns vegn approvà definitivamain er il project per la construcziun nova d'ina sala da gimnastica a Ziràn-Reschen. 
Ils custs imputabels dal stabiliment 2.15 milliuns francs, la contribuziun chantunala da construcziun 15 pertschient.
La revisiun totala da la planisaziun locala da Roten sco er la revisiun parziala da la lescha da taglia da Maton vegnan approvadas.
Per las lavurs stradalas dal servetsch d'enviern durant ils onns 1998 fin 2006 en ils districts da Cuira, Mesauc, Samedan e Scuol vegnan dads libers credits d'in import total da var 23 milliuns francs, per differents projects da construcziun da vias en il chantun, credits da var 1.9 milliuns francs.
L'entrada en uffizi succeda tenor cunvegna.
Planisaziun per l'avertura turistica dal territori Parsenn/Fondei/Fideriser HeubergeEn vista a la creaziun d'in concept d'utilisaziun e d'avertura per il territori Parsenn/Fondei/Fideriser Heuberge è vegnì fatg l'emprim studi global. 
Il studi è vegnì incaricà da la giunta da coordinaziun e da las interpresas da pendicularas. 
Las vischnancas e las regiuns pertutgadas sco er las organisaziun per la protecziun da l'ambient han la pussaivladad da prender posiziun davart il studi fin la fin d'avust 1998.
Il studi davart la planisaziun per l'avertura turistica dal territori Parsenn/Fondei/Fideriser Heuberge ch'è vegnì incaricà da la giunta da coordinaziun e da las pendicularas pertutgadas e ch'è vegnì tractà da la gruppa da coordinaziun ils 3 da fanadur 1998, s'occupa spezialmain da dumondas da l'avertura turistica e dal furniment dal territori da skis collià, da las consequenzas territorialas da las eventualas pendicularas d'apport supplementaras sin la natira, la cuntrada, l'abitadi e sin il traffic sco er da las consequenzas da l'economia publica sin las regiuns e las vischnancas. 
Ina gronda muntada en il studi han ils indrizs d'apport da Tavau e dal Partenz (variantas Fideris staziun-Heuberge resp. 
Serneus-Büel-Kreuzweg) sco er l'engrondiment dal territori da skis al Fondei dadens (corridor da colliaziun).
Il studi serva per elavurar in concept d'utilisaziun e d'avertura per il territori da skis collià, e quai resguardond ils resultats da la procedura da consultaziun ch'è iniziada. 
En quest connex èn d'examinar ils conflicts d'utilisaziun e da realisabladad per las differentas variantas da soluziuns. 
En il rom d'in giudicament total e d'ina ponderaziun dals interess duai la finala vegnir fixà in concept che po vegnir integrà silsuenter successivamain en ils plans directivs da las regiuns participadas ed en las planisaziuns localas da las vischnancas territorialas pertutgadas.
Ils purtaders da las planisaziun da tut ils stgalims ch'èn s'unids en la gruppa da coordinaziun spetgan da questa procedura ch'il territori en dumonda vegnia sviluppà en il futur tenor ina planisaziun cun in concept general ch'è accordà envers tut ils participads. 
Fin uss vegneva il svilup savens influenzà dals interess particulars da las singulas interpresas u bloccà pervi da las differentas finamiras dals participads. 
Ina planisaziun orientada envers in concept general e separada dal squitsch da tscherts projects concrets è segiramain da grond interess per la publicitad e promova la stretga collavuraziun tranter tut ils participads.
Auters munds: Romanzas, roboters e rachetas: romans englais da science fiction dals onns tschuncanta e sessantaExposiziun dals 6 da fanadur fin als 31 d'october 1998 en la biblioteca chantunala dal Grischun, Karlihof, 7001 Cuira. 
Uras d'avertura: gl, ma, gi 9.00-17.45 uras, me, ve 9.00-18.45 uras e so 9.00-15.45 uras.L'onn passà ha la biblioteca chantunala obtegnì sco regal ina gronda collecziun da romans englais da science fiction dals onns tschuncanta e sessanta. 
Quai ch'era da lez temp, cur che magisters, bibliotecars ed auters protegiders da la cultura han battì cunter la litteratura obscena e triviala e che questa litteratura è strusch vegnida collectada en l'intschess da lingua tudestga d'ina biblioteca cun nivel scientific, è oz interessant en divers reguards, uschia ch'i vala la paina da conservar, da metter a disposiziun ed exponer questa litteratura.L'exposiziun en las vitrinas da la biblioteca chantunala mussa ina pitschna selecziun or da la collecziun d'illustraziuns da cuverta ordinads tenor motivs. 
I sa tracta da temas tipics da la litteratura da science fiction: "roboters e vehichels a tschinta", "astronatica", "umans dal mars, monsters e mutants" ed "auters munds".
La partiziun "rollas da las schlattainas" mussa la repartiziun da las rollas tranter um e dunna, che para comica u curiusa vis da nossa vista.L'exposiziun dat uschia ina vista en la diversitad da las imaginaziuns dal futur ed en ils temas da la litteratura da science fiction, ch'è restada fin oz ina sparta fitg populara. 
L'exposiziun duai intermediar ina impressiun dal temp d'origin da questa litteratura ed intimar da contemplar pli exactamain las illustraziuns da cuverta e spezialmain far quaida da leger sez cudeschs da science fiction.
Ina selecziun da romans da science fiction en lingua tudestga sco er litteratura secundara tar quest tema èn avant maun per l'emprest. 
Tar la collecziun dals cudeschs englais exista ina glista dals titels. 
Tut las ovras sin quella glista, che na fan betg part da l'exposiziun, pon er vegnir emprestadas.
La regenza relascha ina nova ordinaziun davart ils medicamentsLa regenza relascha ina nova ordinaziun davart ils medicaments che sa basa sin la lescha chantunala da sanadad. 
Las innovaziuns e las midadas las pli impurtantas èn tranter auter las suandantas:- En l'interess da la segirezza dals medicaments vegn scumandada da princip la consegna da medicaments per martgà da spediziun, cun tschertas excepziuns.- La distribuziun da spezialitads farmazeuticas che n'èn betg registradas (Orphan Drugs), ma che vegnan duvradas per malsognas raras, vegn admessa cun l'obligaziun da dumandar ina permissiun.- Saung e products da saung vegnan attribuids cleramain tar ils medicaments, perquai che lur potenzial da periclitaziun pretenda ch'els vegnian tractads tuttina sco medicaments.- I vegn creada la basa legala per ina cumissiun chantunala d'etica.L'ordinaziun duai entrar en vigur l'entschatta d'avust 1998. 
L'entir text vegn publitgà en il Fegl uffizial dal chantun.
Il protocol d'energia da la convenziun da las Alps vegn refusàEn sia posiziun a cusseglier federal Moritz Leuenberger refusa la regenza grischuna il protocol d'energia da la convenziun da las Alps e propona da na ratifitgar quel. 
Las finamiras generalas sustegna ella bain, ma betg las mesiras previsas resp. la realisaziun da quellas. 
Ils puncts principals da la tenuta negativa èn ils suandants:- Las activitads en il protocol previs n'èn betg necessarias, perquai che las finamiras circumscrittas pon vegnir cuntanschidas en Svizra ed en il Grischun cun las leschas existentas.- Ina clera deposiziun ch'il niz da la forza idraulica duai vegnir mantegnì en la dimensiun actuala resp. promovì maunca.- Refusadas vegnan numerusas pretaisas da l'ambient ch'èn specificas per las Alps, sco las examinaziuns ecologicas resp. las mesiras per spargnar energia. 
Questas pretaisas pericliteschan la capacitad d'existenza da la populaziun locala.- Refusà vegn il fatg, che l'idea da protecziun duai represchentar ina finamira surordinada envers l'idea d'utilitad. 
Uschia n'è ina ponderaziun dals interess betg pli pussaivla en il singul cas.
Il Grischun sco chantun da turissem sa defenda cunter ina restricziun memia fixa da las lavurantas e dals lavurants estersEnvers cusseglier federal Arnold Koller prenda la regenza posiziun davart il sboz per ina revisiun parziala da l'ordinaziun dal cussegl federal davart la restricziun dal dumber d'estras ed esters. 
En la proposta per la perioda da contingent 1998/1999 vegni previs ina giada dapli, da reducir ils dumbers maximals per las permissiuns da stagiunarias e stagiunaris. 
Per il Grischun stattan uschia a disposiziun anc 12'877 unitads da contingent. 1996/97 ha noss chantun dentant duvrà ca. 16'000 permissiuns da stagiunarias e stagiunaris. 
En la medema dimensiun pudess sa chattar er il basegn actual. 
Ultra da quai dovra l'economia dal Grischun var 6'000 permissiuns da dimora curta. 
Ils dumbers mussan ch'i na vegn fatg nagina excepziun per il Grischun en l'attribuziun previsa. 
Il chantun è dentant dependent er en il futur d'auts contingents.
Da nov duai vegnir passà dal model en trais circuls al sistem dual da recrutaziun. 
Tenor quel ha l'economia da princip mo la pussaivladad da recrutar en pajais da la UE/EFTA, uscheditg che las plazzas da lavur na pon betg vegnir occupadas cun Svizras e Svizzers (senza plazza) u cun estras ed esters en Svizra ch'han il dretg da far ina activitad da gudogn. 
Cun quest nov model vegnissan exclus ils Stadis unids da l'America ed il Canada. 
Quai avess consequenzas fatalas spezialmain per il sport (sports da trend, hockey, skis, tennis, golf e.u.v.). 
La regenza propona perquai da prevair ina regulaziun extraordinaria correspundenta per magistras e magisters da sport, per giugaders en la squadra naziunala e per autras sportistas e sportists professiunals. 
Dal rest stuess valair il medem per cuschinunzas e cuschinunzs da l'extrem Orient. 
Da quels na pon ins betg desister en ina purschida moderna da turissem.
Las ordinaziuns davart la refurma da la viafier èn da princip en urdenEnvers cusseglier federal Moritz Leuenberger s'exprima la regenza davart las ordinaziuns pertutgant la refurma da la viafier. 
Ella è da l'opiniun ch'il pachet d'ordinaziuns saja bain in instrument efficazi, ch'el stoppia dentant urgentamain vegnir elavurà areguard sia furma e sia lingua, per daventar chapibel e realisabel. 
L'ordinaziun davart la promoziun dal traffic cumbinà e dal transport da vehichels a motor accumpagnads vegn refusada, uschenavant ch'ella pertutga la nova regulaziun dal transport da vehichels a motor accumpagnads. 
La regulaziun actuala pussibilitescha in pajament dals transports confurms a la politica dal traffic ch'è simpel areguard l'administraziun e confurm a las prestaziuns. 
L'introducziun d'ina nova procedura d'empustaziun vegniss a provocar numerusas intschertezzas e difficultads, spezialmain per fixar ils custs imputabels.
Contribuziuns da culturaI vegnan prestadas contribuziuns d'in import total da 104'500 francs per las suandantas ovras ed occurrenzas:- ediziun dal cudesch per la giuventetgna "In nibel per cumiau" da la Romania,- ediziun dal tom 5 da la "Ediziun da Breil/Ovras da Giacun Hasper Muoth" da la chasa editura Octopus, Cuira,- ediziun dals diaris da Clemente Maria a Marca, il davos guvernatur da la Vuclina, da 1792 fin 1819 e dals supplements da ses figls fin 1830,- ediziun d'ina monografia dal pictur Paolo Pola,- project da film "Storia di Celestino" da Riccardo Lurati, Roveredo,- 8. dis da litteratura rumantscha dals 4 als 6 da settember 1998 a Domat,- ediziun dal purtader da tun "Falera suna e conta",- concert dal chor da chombra da Cuira dals 18 d'october 1998, premess che la citad da Cuira dettia ina contribuziun,- ediziun da l'ovra da poesias en duas linguas "Das gestohlene Blau/Il blau engulà" da Clo Duri Bezzola,- concert da l'uniun d'orchester da Cuira dals 18 da settember 1998 e preschentaziuns da scola dals 23/24 da settember 1998, premess che la citad da Cuira dettia ina contribuziun,- project "Untergang der Titanic" dal teater Alpodrom cun var 20 preschentaziuns en il chantun,- ediziun da l'ovra da poesias en duas linguas "Uss - Jetzt" da Henri Spescha,- ediziun dal cudesch "Der Lukmanierpass - Streifzüge durch seine Geschichte im 19. und 20. 
Jahrhundert" da Leon Condrau,- ediziun d'in DC dal cabarettist Coni Allemann,- festival da musica a Tavau 1998,- occurrenza da musica "Swissfonie im Safiental" dal 1./2 d'avust 1998 sut la direcziun da Hannes Meyer,- film documentar da la chantadura "La Lupa" che vegn fatg per part a Cuira, ed en il qual accumpagnan pliras musicistas e plirs musicists grischuns,- exposiziun da la scriptura e schurnalista Annemarie Schwarzenbach (1908-1942) l'avust 1998 en la Chesa Planta a Samedan, e- ediziun da la publicaziun "The Rosewell Symbols" dal pictur Gaspare O. 
Melcher.
Contribuziuns da sportI vegnan conderschidas contribuziuns da sport-toto da var 17'000 francs:- a la Societad svizra da salvament (SSS) da Cuira per cumprar material da scolaziun e da curs, in uder da surcurrent per butiglias da pressiun sco er in apparat da reanimaziun e da massascha da cor,- a la gruppa da sgols a motor da Cuira per far ina revisiun dals motors da l'aviun da scola Cessna 152, ed- al club da hockey dal Partenz a Schiers per engrondir las gardarobas da la plazza da glatsch artifiziala a Schiers.
Il project vul d'ina vart vender ils products agriculs da la regiun a cumpraders a l'engrossa e da l'autra vart commerzialisar ina part da la producziun en la regiun.
Il project per la terza etappa da construcziun cun l'integraziun d'ina nova cuschina en la chasa da scola da Sedrun, vischnanca da Tujetsch, vegn approvà definitivamain. 
Custs imputabels 85'000 francs, contribuziun da construcziun 17.5 pertschient.
Approvada vegn la revisiun da la planisaziun locala da Vaz sut concernent l'engrondiment dal territori d'explotaziun da crappa Fenza, Kleine Fenza e Haselboden (FEKLHAS). 
Sin quest territori vegn explotada la crappa che vegn duvrada per producir cement.
La constituziun da Jenins vegn approvada.
Per las lavurs da vier dal servetsch d'enviern dals onns 1998-2006 en ils districts da Tusaun e da la Foppa vegnan dads libers credits d'in import total da var 2.3 milliuns francs, per differents projects da construcziun da vias en il chantun credits da var 2.5 milliuns francs.
Agricultura grischuna en cifras: retrospectiva e prospectivaIls resultats da la davosa dumbraziun dals manaschis purils conferman la gronda midada da las structuras tranter 1985 e 1996 sin quest sectur da l'economia ch'è fitg impurtant per il Grischun.
Las caracteristicas principalas da quest svilup èn d'ina vart il diever pli intensiv da maschinas, per spargnar lavurantas e lavurants, da l'autra vart la tendenza d'engrondir u da fusiunar manaschis, per pudair impunder pli efficaziamain ils meds finanzials. 
Cun questas mesiras pon ins augmentar la productivitad e meglierar la qualitad dals manaschis.
Il dumber da manaschis diminuescha1996 han ins dumbrà en il Grischun 3'745 manaschis purils, 1243 (24,9 pertschient) damain che 1985. 
Diminuì han surtut ils manaschis pitschens cun ina surfatscha utilisabla da fin trais hectaras (main 45.4 pertschient). 
Ils manaschis cun ina surfatscha utilisabla da 3 fin 20 ha èn cun 60 pertschient la gronda part dal total dals manaschis. 
Lur dumber è sa reducì per ca. 29 pertschient. 
Ils manaschis cun ina surfatscha utilisabla da passa 20 ha han perencunter augmentà per 99 unitads (11.1 pertschient).
Il dumber da las persunas occupadas en l'agricultura sa reducescha erIl dumber da las persunas occupadas en l'agricultura è sa reducì aifer indesch onns sin 10'242 (main 26.2 pertschient), set pertschient persunas en plazza cumplaina e 38.6 pertschient en plazza parziala: in segn da la mecanisaziun e da la raziunalisaziun ch'han augmentà.
En quest connex esi da resguardar, che fin la mesadad dals onns 80 in terz da las surfatschas n'era betg anc mesirà uffizialmain en il chantun e sa basava per part mo sin valitaziuns. 
La prada natirala e la pastgira, che muntavan ad ina quota da 92 pertschient da la surfatscha totala, èn sa reducidas per 12.7 pertschient. 
En connex cun las surfatschas cultivablas reducidas dattan en egl spezialmain ils tartuffels (main 56 pertschient sin 59 ha), il tirc verd da silo (main 27.6 pertschient sin 806 ha) e la prada artifiziala (main 24.9 pertschient sin 819 ha).
Tschertas culturas mussan in augment da lur surfatschas cultivablas. 
La viticultura, che fa prova d'in potenzial da fiera ch'è abel da sa sviluppar e ch'ha schanzas, ha amplifitgà la surfatscha da vignas sin 401 ha. 
Quai correspunda ad in augment da 31 pertschient. 
Surfatschas utilisablas pli grondas han mussà er las ravas da zutger (per 100 pertschient sin 14 ha) e la verdura / ils legums da cultivaziun al liber (per 10.8 pertschient sin 82 ha). 
La politica agrara da la confederaziun e las disas da consum ch'èn sa midadas mettan novas prioritads en la purschida dals products.
Spustament en connex cun il tegnair animalsEn connex cun il tegnair animals han ins er pudì constatar questa midada. 
Entant che l'effectiv da muvel ha augmentà en total mo per 8.1 pertschient sin var 83'000 envernondas, ha l'effectiv da vatgas augmentà per 20.2 pertschient e quel da nursas per 44.5 pertschient. 
L'effectiv da purschels ha diminuì per var 50 pertschient.
Adina dapli maschinasLa mecanisaziun dals manaschis ha progredì zunt fitg. 
Apparats grevs, tecnicamain d'auta qualitad e multifuncziunals u cun in aut effect da raziunalisaziun han augmentà cleramain. 
Ils butschins da tschitschar e quels a pressiun mussan in augment da 117.8 pertschient, il tractors da tracziun a quatter rodas e quels a tschinta da 18.8 pertschient e las ventilaziuns da fain da 15.3 pertschient. 
Tar ils indrizs da mulscher han augmentà fitg ils indrizs da mulscher cun cilinders e las mulscheras. 
Ils transporters cun in chargiafain (plus 10.5 pertschient) han substituì ils transporters senza chargiafain (main 54.1 pertschient) ed ils chargiafains che vegnan tratgs d'in tractor (main 12.5 pertschient).L'agricultura sto sa cumprovar sin il martgàLa midada da las structuras vegn a cuntinuar. 
La vendita directa dals products, saja quai sin il martgà da l'emna u sin il bain, vegn ad obtegnair pli e pli muntada. 
L'agricultura vegn ad avair pli e pli la muntada d'in motor independent per l'economia. 
Ella sto s'orientar envers novas incumbensas e savair schliar quellas ensemen cun il turissem e la manstergnanza. 
Per quest intent vegn la politica a crear las cundiziuns da basa necessarias ed a garantir la rentabilitad, la funcziunalitad ed il svilup, e quai sut circumstanzas acceptablas per il martgà e per l'ambient. 
Il cumportament da consum vegn a sa midar, novs martgads e novas furmas da martgà vegnan a surpassar las normas da fin uss e vegnan a pretender dal pur ch'el agescha e pensa consequentamain a moda interprendenta.
Funtaunas: UST ed uffizi d'agricultura dal GrischunInfurmaziuns dat: Kurt W. 
Il chantun e la scola media evangelica a Schiers vulan collavurar tar la creaziun d'ina scol'auta professiunala da pedagogiaA vista da la furmaziun planisada dals magisters a la scol'auta professiunala da pedagogia han la regenza e l'Uniun scola media evangelica a Schiers previs cun il contract da collavuraziun, concludì avant curt temp, da metter las stgomias en direcziun dal futur; questa collavuraziun duai succeder suenter ch'il pievel ha approvà la lescha davart la scol'auta professiunala da pedagogia.
Ils instituts da scolaziun dals magisters a Cuira ed a Schiers duain tenor la veglia da las duas parts da contract collavurar stretgamain en il rom da la scol'auta professiunala da pedagogia. 
Regenza e scola media evangelica a Schiers conferman lur cooperaziun intenziunada cun in contract, en il qual ellas èn sa cunvegnidas davart ils princips per in svilup avert e davart la finamira da la collavuraziun. 
Il model da partenari sa basa sin la nova lescha davart la scol'auta professiunala da pedagogia, la quala vegn preschentada al pievel per la votaziun ils 27 da settember 1998. 
Per quest motiv ha il contract da collavuraziun vigur legala pir il mument che las votantas ed ils votants dal Grischun han apporvà la lescha. 
A basa da quella e dal contract da collavuraziun duain las regulaziuns detagliadas succeder pli tard tras cunvegnas da scolaziun e da prestaziun.
En il rom da la scolaziun da las persunas d'instrucziun a la scol'auta professiunala da pedagogia sa stentan las parts dal contract per ina collavuraziun, che resguarda a moda la pli optimala pussaivla las fermezzas existentas concernent cuntegn ed infrastructura dals dus instituts da scolaziun. 
Las retschertgas han mussà che l'institut a Schiers è particularmain adattà per ademplir incumbensas sin ils secturs da la pratica professiunala, da l'introducziun en la professiun, d'emnas spezialas, dal perfecziunament e da la scolaziun da las persunas d'instrucziun per praticums. 
A Schiers duain uschia vegnir offrids quests impurtants elements da la scolaziun sco puncts centrals en il rom da la futura scolaziun orientada vers la pratica a la scol'auta professiunala da pedagogia.
Il partenadi è d'avantatg per il chantun e per la regiunLa cooperaziun dals instituts da scolaziun dals magisters a Cuira ed a Schiers garantescha l'existenza da l'institut da scolaziun a Schiers cun sia ritga tradiziun en il servetsch da la scolaziun dals magisters grischuns ed utilisescha las sinergias avant maun. 
Il know-how a disposiziun en ils dus instituts po vegnir utilisà cun cleras finamiras a favur da la furmaziun dals magisters dal Grischun ed ils indrizs d'infrastructura avant maun pon vegnir utilisads a moda optimala. 
Il partenadi intenziunà en il rom da la scol'auta professiunala da pedagogia è ultra da quai armonisà cun ils interess economics da la regiun pertutgada. 
El contribuescha a mantegnair en il Partenz plazzas da lavur qualifitgadas sin il sectur da la scolaziun dals magisters ed a rinforzar quest lieu d'economia e da scolaziun.
Nagins camiuns da 40 tonnas al San BernardinEnvers cusseglier federal Leuenberger s'exprima la regenza puspè ina giada cleramain encunter in corridor da transit per camiuns da 40 tonnas sin la ruta dal San Bernardin.
En il rom da las tractativas bilateralas tranter la Svizra e la UE stat en discussiun er l'augment da la limita da paisa per camiuns da 28 sin 40 tonnas. 
En ina brev a cusseglier federal Moritz Leuenberger ha la regenza grischuna exprimì ses quitads davart il transit da rauba al San Bernardin. 
La segirezza da las utilisadras e dals utilisaders da las vias na pudess betg pli vegnir garantida cun in augment da la limita da paisa. 
L'axa dal San Bernardin n'è betg adattada per charrar cun camiuns da 40 tonnas. 
La via per gronda part a dus vials ha in caracter expressivamain alpin cun pendenzas da fin otg pertschient, stortas stretgas e relativamain paucs trajects per surpassar. 
Il stadi da la construcziun ed ils stabiliments artifizials na supportan betg in augment da la limita da paisa, la via chantunala sco ruta da guntgida insumma betg.
Da las vischnancasLa regenza approva la revisiun parziala da la planisaziun locala dad Arosa concernent l'engrondiment da la plazza da golf Maran da l'implant da 9 rusnas sin in implant da 18 rusnas sco er las revisiuns parzialas da las planisaziuns localas da Ramosch e Tujetsch. 
Cun resalvas vegn approvada er la revisiun totala da la planisaziun locala da Valchava.
Fatgs dal persunal1. 
Peter Crufer, naschì 1948, da ed a Domat daventa adjunct da l'administraziun da finanzas ch'è vegnida creada da nov. 
El cumenza ses uffizi l'entschatta da schaner 1999.
En il departament da finanzas vegnan las incumbensas separadas ed organisadas da nov. 
Entant ch'il departament s'occupa d'incumbensas strategicas, surprenda l'uffizi da contabilitad, che sa cloma uss administraziun da finanzas, la part operativa; e la controlla da finanzas las incumbensas da controlla.2. 
Peter Muri, naschì 1970 da Schötz LU, domicilià a Landquart-Fabriken daventa inspectur da victualias tar il laboratori chemic per la controlla da victualias e la protecziun da l'ambient. 
L'entrada en uffizi succeda tenor cunvegna.
Mesa praschunia per chastis da sis fin dudesch maisA partir dal 1. d'avust 1998 pon er vegnir exequids en il chantun Grischun chastis da praschunia da sis fin dudesch mais en mesa-praschunia. 
Premissa è ina lavur regulara ch'il praschunier pratitgescha durant il di. 
Durant l'execuziun dal chasti sto il praschunier sa suttametter ad ina tgira ed ad in accumpagnament che resguardan ses basegns e quai tras persunal spezialisà dal sectur da l'agid social, da la psicoterapia u da l'agid per toxicomans. 
Ils sentenziads pon ultra da quai far diever da l'agid dals servetschs socials per dumagnar problems familiars, finanzials u d'autra natira.
Cun la permissiun dal departament federal da giustia e polizia è la mesa-praschunia fin ad in onn pussaivla en il Grischun en ils instituts correspundents a Cuira, Realta/Cazas e Silvaplana. 
La pussaivladad d'exequir chastis da praschun e d'arrest da pli che sis mais fin ad in onn en mesa-praschunia ha il legislatur federal creà l'onn 1996 cun la midada da l'ordinaziun 3 tar il cudesch penal Svizzer.
Lampas da maun e reflecturs èn scumandads per observar selvaschinaLa regenza cumplettescha las disposiziuns executivas tar la lescha chantunala da chatscha tras in scumond per l'entir onn da lampas da maun. 
Talas lampas vegnan duvradas spezialmain dal favrer fin l'avrigl per tschertgar cornas da tschiervs.
Il diever da lampas da maun, da reflecturs da halogen u d'auters reflecturs e da sumegliantas glischs artifizialas per scurrentar ed observar selvaschina è daventà uschè grond, spezialmain dal favrer fin l'avrigl, ch'el disturba considerablamain la selvaschina. 
Quests disturbis chaschunan puspè dapli donns da selvaschina la primavaira. 
Per proteger la selvaschina da quests disturbis, vegn franà quest svilup cun agid d'in nov artitgel 36a en las disposiziuns executivas tar la lescha da chatscha. 
Quel artitgel scumonda il diever da tuttas spezias da lampas e reflecturs durant l'entir onn. 
La revisiun parziala respectiva sto anc vegnir approvada da la confederaziun.
La gulivaziun da finanzas dal Grischun duai vegnir meglieradaLa regenza suttametta al cussegl grond il messadi ed il sboz per ina revisiun parziala da la lescha davart la gulivaziun da finanzas tranter las vischnancas (lescha davart la gulivaziun da finanzas) e da l'ordinaziun executiva da quella sco er per in'adattaziun da la lescha davart il dretg da las auas. 
Principalmain cumpiglian las midadas da las leschas ils sequents secturs: L'autezza dal tschains d'aua ch'è decisiva per la gulivaziun da finanzas vegn definida da nov, a moda ch'èn decisivas las summas che vegnan effectivamain pajadas a las vischnancas. 
Plinavant duain vegnir resguardadas las entradas da las vischnancas or da prestaziuns da cumpensaziun per las perditas ch'ellas han cun desister da l'utilisaziun da la forza d'aua. 
Ultra da quai duai vegnir partì il "franc per la cuntrada" tranter il chantun e las vischnancas (il franc per la cuntrada = il tribut d'ina part dal tschains d'aua da maximalmain in franc per kilowatt prestaziun brutta a la confederaziun).L'imposiziun vicendaivla da taglia tranter las vischnancas, cun la taglia d'adgiudicaziun, duai puspè vegnir introducida en quels cas, en ils quals ina vischnanca ha ina interpresa sin il territori d'ina autra vischnanca. 
En la meglieraziun planisada da la clav da forza finanziala duain vegnir resguardads da nov, enstagl dals custs per la scola, il dumber da scolars ed enstagl dals custs per rempars da lavina e cuntschets, la surfatscha. 
Alur duai vegnir reducida la paisa dal pè da taglia per in terz ed il pè da taglia duai vegnir applitgà en la media da dus onns.
La revisiun parziala proponida na chaschuna betg novas expensas, ni per il chantun ni per las vischnancas, ma ella maina tscherts spustaments en singulas gruppas da forza finanziala cun tschertas consequenzas sin las contribuziuns chantunalas.
Questa revisiun è ina consequenza directa e stringenta da la terza revisiun da la lescha federala davart las prestaziuns cumplementaras. 
Principalmain sa tracti da mantegnair il dretg da las retschavidras e dals retschaviders da PC. 
Medemamain vegn creada la basa legala per realisar ina mesira da spargn en il rom dal plan da mesiras davart l'equiliber da las finanzas 1999. 
La fatschenta duai vegnir tractada durant la sessiun da november 1998, per che l'ordinaziun revedida possia entrar en vigur l'entschatta 1999. 
En consequenza da la mesira da spargn vegn il chantun a sa distanziar levamain da las tariffas maximalas en connex cun il basegn per viver e cun las expensas persunalas.
Las prestaziuns cumplementaras chantunalas tar la AVS/AI èn augmentadas durant ils emprims 19 onns dapi lur introducziun, quai vul dir tranter 1966 e 1983, be per stgars 50 pertschient resp. da 6.5 milliuns francs (1966) sin 9.7 milliuns francs (1983). 
Durant ils sequents 15 onns èn questas prestaziuns dentant sa multiplitgadas per trais. 
Per l'onn current 1998 vegni fatg quint cun custs da passa 30 milliuns francs. 
Il dumber da quellas persunas che retschaivan PC è augmentà envers 1983 da var 2'600 sin var 3'000. 
Trais quarts dals custs totals van en favur da persunas che stattan en asils da vegls e chasas da tgira sco er en ospitals. 
Ils custs medis per retschavidra resp. retschavider da PC èn muntads 1997 sin var 9'400 francs. 
Dals ca. 3'000 retschaviders da PC van dus terzs en favur da pensiunads ch'han la AVS ed in terz en favur da retschaviders da la AI.
Dals pensiunads ch'han la AVS han var 11 pertschient basegn d'ina PC. 
Dals retschaviders da la AI retiran 25 pertschient prestaziuns cumplementaras.
Il Grischun sa participescha ad ina retschertga davart la furmaziun dals giuvenils da 15 onnsIl chantun Grischun participescha als custs per l'emprima fasa dal project internaziunal "indicaturs da furmaziun: mesirar la prestaziun dals giuvenils da 15 onns". 
Per ils onns 1999, 2000 e 2001 vegnan mess a disposiziun mintgamai 7'000 francs. 
La OECD prepara actualmain in project che cuntegna trais enquistas da scolaras e scolars da 15 onns aifer nov onns.
Ils onns 2000, 2003 e 2006 duain vegnir eruidas las cumpetenzas sin ils sequents secturs: leger, matematica e scienzas natiralas. 
Mintgamai è in sectur il tema prioritar. 
Ultra da quai vegnan registradas las cumpetenzas persunalas e spezialas. 
Da las retschertgas sa laschan deducir mintga trais onns las tendenzas dal svilup e mintga nov onns la laschan far analisas pli detagliadas. 
Igl è previs che tut ils chantuns sa participeschian al project. 
Ils custs vegnan purtads 60 pertschient da la confederaziun e 40 pertschient dals chantuns.
Ils emploiads chantunals pajan sezs las premias per accidents ordaifer il manaschiFin uss ha il chantun, sco patrun, surprendì per ses emploiads var 11 pertschient da las premias per accidents ordaifer il manaschi. 
En connex cun las mesiras da spargn vegn abrogada questa regulaziun. 
En l'avegnir paja il persunal chantunal sez las entiras premias per accidents ordaifer il manaschi.
Consultaziuns a la confederaziunLa regenza prenda posiziun davart trais projects federals: revisiun da la lescha federala davart il diever da la taglia sin il petroli ch'è liada ad in intent specific, ordinaziun davart l'acquist da bains immobigliars tras persunas a l'exteriur (fixar ils contingents chantunals da permissiuns per abitaziuns da vacanzas per la perioda da 1999 a 2000) e lescha davart il persunal.
La confederaziun propona che las tariffas da contribuziun vegnan calculadas da nov resguardond las valurs actualas. 
La regenza sustegna questa proposta senza resalvas.
Concernent ils contingents per abitaziuns da vacanzas beneventa la regenza il fat ch'il dumber total dals contingents vegn mantegnì. 
En vista a la situaziun economica precara na po ina reducziun betg vegnir approvada. 
Medemamain sustegna la regenza il fatg che la clav da repartiziun tranter ils chantuns na vegn betg midada e ch'al Grischun stattan a disposiziun er vinavant almain 270 contingents.
Cun la nova lescha davart il persunal duain las cundiziuns dal martgà da lavur da la confederaziun vegnir adattadas a quellas da l'economia privata. 
A la regenza para il project d'esser in pass en la dretga direcziun.
Da las vischnancasIl project da construcziun per ina halla polivalenta a Bravuogn vegn approvà definitivamain. 
Als custs imputabels da ca. dus milliuns francs vegn empermessa ina contribuziun da construcziun da 40 pertschient.
Las constituziuns da Grono e Tinizong-Rona vegnan approvadas.
Per differents projects da construcziuns da vias en il chantun vegnan dads libers credits d'in import total da var 5.1 milliuns francs.
Entschatta da la dumbraziun dal pievel 2000 en las vischnancasIls 18 d'avust parta la secziun da statistica a Cuira sin turnea per infurmar tut las vischnancas dal Grischun davart la dumbraziun dal pievel 2000. 
En 13 differents lieus da reuniun da l'entir chantun vegnan orientads detagliadamain davart questa retschertga ils funcziunaris communals ch'èn responsabels per la dumbraziun dal pievel.
Passa 300 participantas e participants èn s'annunziads per ina da questas occurrenzas ch'han lieu la segunda mesadad d'avust. 
Ina ritga paletta d'infurmaziuns als spetga. 
Tge cuntegna la retschertga? 
Co è la retschertga vegnida preparada e realisada? 
Tut tenor la grondezza da la vischnanca e l'infrastructura avant maun, stattan a disposiziun quatter variantas per far la retschertga davart las persunas e las chasadas. 
La varianta classica correspunda per gronda part a la davosa dumbraziun dal pievel 1990. 
Ella è adattada per vischnancas ch'han paucs abitants ed ina controlla d'abitants senza computer persunal. 
Las autras variantas sa basan sin in concept progressiv ch'è vegnì concepì gia per la dumbraziun dal pievel 2010. 
Duas variantas stattan a disposiziun a quellas vischnancas ch'han registers electronics d'abitants e la varianta la pli moderna stat a disposiziun a vischnancas e citads che lavuran cun registers colliabels d'abitants e d'abitaziuns.
Ils edifizis e las abitaziuns vegnan eruids directamain dals proprietaris da chasas resp. da las administraziuns d'immobiglias. 
Uschia na vegnan las vischnancas betg engrevgiadas tras questa dumbraziun.
Il chantun e la confederaziun sustegnan las vischnancas cun cussegliaziun, metter a disposiziun software e cun centers da servetsch che surprendan sin giavisch differentas lavurs da las vischnancas (per exempel la stampa e la spediziun dals formulars d'enquista, la controlla da las respostas e da la cumplettezza etc.).
Questa metoda dat al burgais ultra da quai la pussaivladad da far ina controlla da las datas ch'èn cuntegnidas en las registraturas. 
Tut las variantas da la retschertga adempleschan las severas prescripziuns da la protecziun da datas, a las qualas i vegn dà gronda paisa.
L'ambassadur tudestg fa ina visita al GrischunMesemna, ils 19 d'avust 1998 fa l'ambassadur tudestg che residescha a Berna ina visita al chantun Grischun.L'ambassadur tudestg Lothar Wittmann vegn accumpagnà da sia consorta Ursula Wittmann sco er da l'ambassadur Wolf Cabelow e da sia dunna Jutta Cabelow.
Da vart da la regenza grischuna fan part da questa scuntrada il president da la regenza Luzi Bärtsch cun sia dunna Clara Bärtsch sco er il chancelier Claudio Riesen cun sia dunna Béatrice Riesen. 
Sin il program stattan tranter auter in bainvegni en Chasa grischa ed in tur cun charrotscha da chavals a Conn, nua ch'è previs in gentar communabel cun ils exponents locals.
La praschun d'expulsiun a Tavau è en funcziunEn il decurs da quests dis è vegnida messa en funcziun la nova praschun d'expulsiun a Tavau per exequir l'arrest preparatori e d'expulsiun. 
Quella duai vegnir utilisada sco provisori fin l'avertura d'ina praschun definitiva d'expulsiun.
La praschun d'expulsiun dat plaz a maximal diesch praschuniers. 
Ella dispona da tschintg cellas, d'in local da dimora, da locals per visitaders sco er d'ina curt per ir a spass. 
Cun il manaschi da la praschun d'expulsiun è vegnida incumbensada la polizia chantunala a Tavau.
La regenza ha concludì la primavaira passada da midar provisoriamain l'utilisaziun da e la construcziun da las cellas d'arrest en l'edifizi da la polizia chantunala a Tavau per exequir l'arrest preparatori e d'expulsiun. 
Durant ina fasa da transfurmaziun da trais mais èn las cellas existentas ch'eran destinadas per exequir l'arrest polizial e d'inquisiziun vegnidas adattadas a las pretaisas midadas da l'arrest d'expulsiun. 
Fin uss stuevan ils praschuniers d'expulsiun dal chantun Grischun vegnir allogiads per part en auters chantuns, quai ch'era cumbinà per il chantun Grischun cun fitg gronds custs. 
Per garantir l'execuziun d'ina procedura d'expulsiun pon esters che na disponan betg d'ina permissiun da dimora u da domicil vegnir arrestads durant la preparaziun da la decisiun per maximal nov mais.
Durant l'utilisaziun da las cellas a Tavau per l'arrest preparatori e d'expulsiun ston ils arrestads da polizia e d'inquisiziun vegnir plazzads en las cellas d'arrest dals posts da polizia vischins u en la praschun dal Sennhof a Cuira.
Contribuziuns da sportLa regenza conceda contribuziuns da sport-toto en l'import total da var 81'000 francs a las sequentas organisaziuns:-club da ballape Tusaun/Cazas per construir in indriz da sauar cun ils indrizs accessoris,-club da ballape Panaduz per construir ina chamona da material ed ina plazza da beach-ballarait,-club da tennis Trin per construir la terza plazza da tennis cun indriz da sauar, illuminaziun e saiv,-battasendas Pro Patria ed a la Pfadi St. 
Georg, Tavau, vi da la construcziun nova da la chasa da battasendas a Tavau,-club da hochey Zernez per acquistar bandas moviblas da hochey e raits da protecziun,-club da unihochey Torkel Canadiens Zizers per acquistar bandas per ina plazza da dimensiun gronda,-Società carabinieri Arvigo per remplazzar l'indriz d'indicaziun dals culps da fin uss tras in indriz electronic, e-tiradurs da sport da Landquart per construir in stan da tir da caliber pitschen cumplettamain electronisà en il stan existent da 300 meters ad Igis-Landquart.
Da las vischnancasLa regenza approvescha definitivamain il project da construcziun da la citad da Glion e da la federaziun chantunala dals meisters scrinaris dal Grischun VSSM per engrondir las localitads da curs en la chasa da scola professiunala a Glion. 
Vi dals custs imputabels da 500'000 francs vegn concedì ina contribuziun da construcziun da 50 pertschient.
Approvadas vegnan la revisiun parziala da la planisaziun locala d'Almen sco er las revisiuns parzialas da las planisaziuns localas d'Andeer, Donat, Fanas, Ftan e Sevgein.
Per differents projects da construcziun da vias en il chantun vegnan concedids credits en l'import total da var 2.4 milliuns francs.
L'entrada en uffizi succeda tenor cunvegna.
Relaziuns da spazi fitg precaras a la scola chantunala a CuiraIn dumber da record da giuvenils frequenta il nov onn da scola il gimnasi, la scola da diplom e la scola media commerziala da la scola chantunala grischuna a Cuira. 
Mo cun il dumber augmentant da scolars daventa er la mancanza da spazi pli e pli evidenta.1153 scolaras e scolars (30 dapli che l'onn passà) en 63 classas (plus 2) cumenzan quests dis in nov onn a la scola chantunala. 
Quai è in record. 
Anc mai han tantas persunas emprendì ed instruì quà. 
Il rectur Hans Peter Märchy persequitescha quest svilup cun in tschert quità, damai che las difficultads organisatorias s'augmentan en consequenza da la mancanza da spazi.
Mancanza da spazi sin tut ils sectursDurant las vacanzas da stad han oravant tut ils dus planisaders dals uraris (conrectur Arnold Spescha e scolast da fisica Herbert Alder) gì da suar, fin ch'els han gì repartgì las lecziuns uschia sin las stanzas disponiblas ch'uraris pli u mains cuntentaivels èn resultads. 
Cun quità miran ils responsabels sin l'onn vegnent, nua ch'igl è da quintar pli probabel anc ina giada cun dapli scolaras/scolars e classas.
Anc pli gronda che tar las stanzas d'instrucziun è la mancanza d'ulteriurs locals. 
Qua mancan per gronda part locals plurivalents, stanzas per lavurs en gruppas, stanzas da preparaziun per las persunas d'instrucziun sco er plazs per ils scolars. 
Quai cumplitgescha l'introducziun da tschertas furmas d'instrucziun.
En consequenza da la refurma currenta da las scolas medias vegn la scola chantunala a stuair extender oravant tut sia spierta sin il sectur music; en las localitads ch'èn actualmain disponiblas na vegn quai betg ad esser pussaivel. 
Latiers vegn anc che la sanaziun adina puspè suspaisa da tut ils edifizis daventa inevitabla en il decurs dals proxims onns.
Grond basegn da cumpensaziunLa mancanza da spazi actuala è il resultat d'in svilup dad onns ed onns. 1967, cur che l'edifizi actual è vegnì planisà, frequentavan 748 scolaras e scolars la scola chantunala. 
Cur che las localitads novas èn vegnidas retratgas l'onn 1972 frequentavan gia 920 scolaras e scolars la scola. 
Il rectur da lez onn ha pudì scriver en ses rapport annual che la scola disponia uss da "relaziuns da spazi cuntentaivlas, dentant sajan las reservas calculadas gia consumadas."
En il decurs dals sequents onns è il dumber da scolars e da magisters s'augmentà cuntinuadamain. 
Plinavant han stanzas d'instrucziun stuì vegnir duvradas per installaziuns tecnicas sco per exempel per ils apparats d'informatica. 
Nov spazi n'hai dentant strusch dà, mo in paviliun cun quatter stanzas da classa è vegnì construì.
Votaziun dal pievel sco perspectiva allegraivlaIn'emprima strivla d'argient al horizont è la votaziun chantunala dals 27 da settember: La revisiun parziala da la lescha da la scola media sco er la lescha davart la scol'auta professiunala da pedagogia (LSAP) èn fitg impurtantas per la scola chantunala. 
Sch'il pievel accepta domadus projects vegnan concentradas las scolaziuns professiunalas da las persunas d'instrucziun per la scolina, la scola primara sco er per lavurs a maun e dal tegnairchasa en las localitads da la scola da dunnas actuala en il Kantengut. 
Suenter in temps transitori stattan alur er ils edifizis che vegnan utilisads oz dal seminari da magisters al Plessurquai a disposiziun a la scola chantunala.
Quests lieus da scolaziun èn vegnids proponids d'ina cumissiun nominada dal departament d'educaziun ch'è s'occupada durant l'elavuraziun dals projects da scolaziun menziunads cun dumondas e soluziuns dal basegn da spazi. 
Experts d'ordaifer l'administraziun han examinà il rapport final da la cumissiun. 
Lur giudicament davart l'elecziun dals lieus proponids ha chattà in resun fitg positiv. 
En quest connex èn vegnidas accentuadas spezialmain las perspectivas a lunga vista cun las qualas ins duai surmuntar eventuals scenaris d'extensiun.
Ils chantuns alpins sustegnan la TCPTP (LSVA)La conferenza da las regenzas dals chantuns alpins (CRCA), da la quala fan part ils chantuns Uri, Sursilvania, Sutsilvania, Glaruna, Grischun, Tessin e Vallais ha concludì a chaschun da sia sesida dals 18 d'avust 1998 ad Andermatt da sustegnair il project per ina taxa sin il traffic da camiuns pesants tenor prestaziun (TCPTP). 
Tenor l'avis da la CRCA è il project da la TCPTP en l'interess general da noss pajais perquai ch'ella gida essenzialmain a realisar novas transversalas alpinas da viafier sco er a transferir il traffic da rauba da la via sin la viafier, quai ch'è giavischà tant da la politica da traffic sco er da la politica da l'ambient e plinavant procura ella che noss pajais na vegn betg chatschà a chantun d'ina lavina da camiuns da 40 tonnas. 
Cun quai accumplescha il project ils interess da la protecziun da las Alps che vegn pretaisa dal pievel svizzer.A questa tenuta positiva da la CRCA envers la TCPTP ha manà plinavant il fatg ch'il project da la TCPTP tegna quint spezialmain dals dischavantatgs dals territoris da muntogna e perifers en connex cun la redistribuziun dal terz dals chantuns. 
Per la plipart dals vitgs muntagnards èn limitadas las pussaivladads da far diever dals camiuns da 40 tonnas e quai per motivs geografics, uschia che las regiuns da muntogna pauc populadas pon profitar mo marginalmain da l'augment da la productivitad tras ils camiuns da 40 tonnas. 
Plinavant èn las distanzas tar ils centers da distribuziun da la Svizra bassa suvent fitg grondas, quai che ha per consequenza custs da transport pli auts.
49 milliuns per reducir las premias en il GrischunLa regenza ha fixà l'autezza da l'import per reducir individualmain las premias per l'onn current. 
Persuenter vegnan impundids quest onn totalmain 49,3 milliuns francs. 72'980 persunas, quai è 40 pertschient da la populaziun grischuna obtegnan ina reducziun da premias.L'instrument per reducir las premias ha per mira da garantir ina protecziun d'assicuranza commensurada per cundiziuns finanzialas supportablas a persunas en relaziuns economicas mudestas sin il sectur da l'assicuranza da basa per la tgira da malsauns.
Refluss da 93 pertschientL'institut d'assicuranza sociala dal chantun Grischun ha tramess ils formulars d'annunzia per reducir las premias l'entschatta da quest onn a tut las persunas nunmaridadas cun entradas imputablas fin 30'000 francs sco er a tut las persunas maridadas cun entradas imputablas fin 45'000 francs ed a tut ils assicurads maridads cun fin trais uffants ed entradas imputablas fin 65'000 francs. 
Plinavant han ins medemamain tramess formulars a famiglias cun entradas pli autas e cun in dumber d'uffants pli aut. 
En tut èn vegnids tramess 46'227 formulars d'annunzia. 
En tut èn vegnids plidentads directamain 83'210 assicurads, pia circa la mesadad da la populaziun dal chantun. 
La quota da reflussiun da questas dumondas tramessas directamain ha muntà a var 93 pertschient. 1997 eran 90 pertschient dals formulars tramess vegnids returnads.49,4 milliuns francs vegnan conderschidsTenor il conclus da la regenza che sa basa sin il dumber dals formulars d'annunzia inoltrads obtegnan persunas singulas fin entradas imputablas da 30'714 francs, conjugals fin entradas imputablas da 55'806 francs, famiglias cun dus uffants fin entradas imputablas da 59'081 francs anc reducziuns da las premias.15'239 persunas che vivan sulettas obtegnan en tut 13'187'666 francs, 1'653 persunas ch'educheschan sulettas total 2'370'415 francs, 4'168 conjugals en tut 6'363'616 francs e 9'640 famiglias en tut 18'665'576 francs, orfens en tut 4'716 francs e 3'041 retschaviders/dras da PS en tut 6'800'000 francs contribuziuns per reducir las premias.
La fin da settember succedan ils sbursamentsLa regenza quinta che la finamira dal legislatur da garantir a las persunas cun dretg da contribuziun en relaziuns finanzialas mudestas ina protecziun d'assicuranza commensurada per cundiziuns finanzialas supportablas tras la reducziun da las premias ch'ella ha fixà per l'assicuranza da basa per la tgira da malsauns.
Las persunas che han inoltrà in formular d'annunzia da la cassa da cumpensaziun da la AVS obtegnan ina communicaziun davart lur dretg sin ina reducziun da las premias.
Consultaziuns a la confederaziunPer mauns da cusseglier federal Arnold Koller prenda la regenza posiziun vers il sboz preliminar davart la midada dal cudesch civil, il dretg d'obligaziuns, il cudesch penal e davart la lescha federala davart stumadira e concurs. 
La revisiun da singulas disposiziuns dals decrets menziunads ha per mira da tegnair quint dal sentiment dal pievel midà envers ils animals e da meglierar il status giuridic dals animals. 
L'idea che sa basa sin la tradiziun roman-giuridica tenor la quala l'animal saja ina chaussa vegn considerada en grondas parts da la populaziun per antiquada. 
Il respect envers l'animal sco creatira vegn fixà expressivamain. 
La regenza sustegna las midadas prevedidas.
Vers cusseglier federal Pascal Couchepin s'exprima ella concernent la midada da l'ordinaziun davart epidemias d'animals e vers in'ordinaziun davart il sustegniment dal servetsch da cussegliaziun e da sanadad per remagliaders manidels. 
En mira vegn prendida cheutras l'eliminaziun d'ina malsogna da virus tar chauras, la Caprinem Arthritis-Encephalitis (CAE). 
Las novas mesiras duain anc meglierar il nivel da sanadad dals effectivs da chauras en Svizra ch'è fitg aut en cumparaziun internaziunala. 
Cun questa mesira duai vegnir extendì l'avantatg dal martgà. 
Il servetsch da cussegliaziun e da sanadad per remagliaders manidels remplazza il servetsch da sanadad per chauras e duai gidar ad evitar in'extensiun da malsognas tar chauras, nursas sco er tar tschiervs che vegnan tegnids en saivs. 
La regenza grischuna beneventa questas intenziuns.
Da las vischnancasLa regenza approva las revisiuns parzialas da las planisaziuns localas da Furna, Luzein e Poschiavo (fixaziun d'ina zona da camping e da las zonas da privel en il territori da Cavresc).
Per differents projects da construcziun da vias en il chantun vegnan dads liber credits en l'import total da var 1,6 milliuns francs.
Fatgs da persunalLa fin d'avust 1998 van en pensiun:- Ignaz Cathomen, Falera, translatur tar la chanzlia chantunala,- Thomas Poltera, Sur, vier tar l'uffizi districtual da construcziun bassa 3, Samedan, e- Herbert Strohbach, Trin, magister da geografia al seminari da magisters grischun.
La regenza engrazia a quests collavuraturs per lur servetschs a favur dal chantun.
L'entrada en uffizi succeda tenor cunvegna.
La Regenza grischuna fa ina visita al chantun TessinLa gievgia, ils 3 da settember 1998 vegn la Regenza a passentar en il Tessin per far ina visita a l'executiva chantunalaLa scuntrada tranter las regenzas dals chantuns Grischun e Tessin dat la pussaivladad da discutar dumondas ch'interesseschan domadus chantuns sco er d'approfundir ils contacts collegials. 
Sin il program stattan las visitas da differentas attracziuns, da museums sco er dad interpresas impurtantas per la regiun e d'instituts d'instrucziun superiura.
Psichiatria dals attempads e ses ambient socialEn la clinica psichiatrica Waldhaus vegn intensivà il tractament da persunas attempadas che s'orientescha pli ferm vid ils basegns dals pazients e dals confamigliars. 
La collavuraziun cun autras instituziuns duai daventar pli effectiva e pli transparenta.
Ils 30 d'avust 1998 ha lieu ina scuntrada da confamigliars sin duas partiziuns gerontopsichiatricas, ed ils 3 da settember 1998 organisescha la clinica ina dieta d'experts cul tema "Psichiatria d'attempads en la chasa da tgira e la clinica".
Quest process n'è betg reversibel; nus al pudain be acceptar, perquai che nus tuts essan pertutgads.
Umans attempads guardan enavos sin blers decennis d'experientscha da vita ch'han furmà lur persunalitad. 
La chapientscha per l'uman attempà po be reussir, sch'ins resguarda las experientschas istoricas e persunalas.I correspunda era ad in sentiment fundamental uman da vulair restar uschè saun sco pussaivel durant l'entira vita. 
Savens restrenschan lura gist las malsognas psichicas la qualitad da vita ed il bainstar en la terza vegliadetgna a moda considerabla. 
Per pudair resguardar meglier la structura da vegliadetgna che sa mida sco er ils problems psichiatrics spezials ha la clinica psichiatrica Waldhaus creà il process essenzial "gerontopsichiatria" che s'occupa directamain dal provediment e dal tractament psichiatric optimal da persunas attempadas.
Disturbis psichics per raschuns da vegliadetgnaUmans attempads pateschan per exempel pli savens da depressiuns che pon avair d'ina vart motivs biologics, da l'autra vart era raschuns psicosozialas. 
Disturbis psichics da quest gener respundan per regla bain ad in tractament.
Tar ina malsogna degenerativa dal tscharvè, la malsogna d'Alzheimer, esi almain pussaivel da cuntanscher in retard dal decurs grazia als meds ch'ins ha oz a disposiziun.
La finamira dal tractament è perquai in levgiament dals mals sco er ina megliera adattaziun ad ina vita cun la malsogna.
Gist en ils davos onns è sa midà bler tar il tractament da las malsognas da persunas attempadas. 
Ultra dal diever da novs medicaments giogan er la terapia d'ambient, il sustegn dals confamigliars e d'auters tgirunzs sco er la psichoterapia ina gronda rolla.
Confamigliars ed expertsIn pass en questa direcziun è ina scuntrada da confamigliars sin nossas partiziuns gerontopsichiatricas C11 e C12, cun la finamira d'intermediar infurmaziuns davart la clinica e sias pussaivladads da terapia sco er da rinforzar la collavuraziun tranter pazient, confamigliars e squadra da tgira.
En emprima lingia vul ins preschentar las purschidas actualas en la lavur cun persunas attempadas e l'utilisaziun optimala da differents servetschs tras ils pertutgads.
Per l'avertura da la chatscha 1998Il temp da chatscha desiderà daditg dal chatschaders è arrivà. 
Il temp, en il qual il chatschader po sa deditgar a sia pli chara activitad, a la pli bella chaussa secundara dal mund e giudair bleras uras empernaivlas. 
La chatscha è dentant dapli ch'in hobi. 
Cun la chatscha accumplescha il chatschader ina incumbensa en servetsch da la publicitad. 
L'incumbensa da la chatscha è da mantegnair effectivs da selvaschinas adattads a las relaziuns localas e structuradas a moda natirala, da limitar ils donns vi dals guauds e vi da las culturas agriculas sin ina dimensiun supportabla e da far chatscha sin ils effectivs da selvaschinas tenor il princip da la durabladad. 
Tar ils capricorns, ils chamutschs ed ils tschiervs èn questas finamiras vegnidas cuntanschidas per la gronda part.
La reponderaziun da la situaziun ch'è vegnida fatga avant dus onns ha dentant mussà ch'i dat in basegn d'agir tar la chatscha sin chavriels. 
Tar l'effectiv dals chavriels datti ina surpopulaziun da chauras e da selvaschinas giuvnas e l'augment annual d'almain 30% da l'effectiv da la primavera na vegn betg reducì cun la chatscha. 
Las consequenzas èn in fitg grond dumber d'animals ids en malura, effectivs locals memia gronds, per part chavriels sut paisa e donns augmentants da selvaschinas. 
Tut quai n'è betg acceptabel ord vista da la protecziun dals animals e da la natira. 
Perquai ha il chantun elavurà en stretga cooperaziun cun la cumissiun da chatscha in concept adequat al temp e fundà ord vista da la biologia da selvaschinas per far chatscha sin ils chavriels. 
En in prim pass han ils guardaselvaschinas sajettà l'atun tardiv 1996 var 100 chavriels e fatg l'onn passà en in segund pass chatschas spezialas sin chavriels en trais regiuns da test. 
Cun questa experientscha è vegnì optimà il nov concept da chatscha sin chavriels e quel po vegnir extendì quest onn sin l'entir chantun. 
La finamira da quest concept è da regular effectivs regiunals e locals memia gronds e da far chatscha sin ils chavriels tenor il princip da la durabladad. 
Questa finamira duai vegnir cuntanschida cun far en cas da basegn chatschas spezialas sin chavriels l'atun tardiv en singulas regiuns. 
En il rom da questas chatschas spezialas dastgan - cun excepziun da selvaschinas malsaunas e blessadas - vegnir sajettadas mo selvaschinas giuvnas e femininas. 
La chatscha inteniva sin animals giuvens e feminins regla a moda natirala l'effectiv e meglierescha plinavant la structura dals effectivs. 
Perquai è necessaria la chatscha sin ils ansiels chavriels creschids l'atun tardiv. 
La sajettada d'ansiels chavriel l'atun tardiv n'è betg ina mesira speziala, succeda quai gia dapi onns en la plipart dals chantuns per ils motivs menziunads.
Il nov concept per far chatscha sin chavriels è in ulteriur mument decisiv per la planisaziun da la chatscha en il Grischun. 
La regulaziun nova da la chatscha sin chavriels è correcta ed en urden per motivs da la protecziun dals animals e da la natira. 
Quella pretenda dentant er en different senn dapli dals chatschaders grischuns. 
Jau sun persvas ch'ils chatschaders grischuns surpiglian questa sfida e vegnan ad accumplir las incumbensas adossadas ad els. 
En quest senn giavisch jau a tut las chatschadras ed a tut ils chatschaders per quest onn da chatscha plaschair, ina buna mira e bun success.
Apero d'energia a ValchavaDal furnitur d'energia al prestader da servetsch sin il sectur d'energiaIl PEM (Provedimaint Electric Val Müstair) organisescha ensemen cun il museum da vallada Chasa Jaura e l'uffizi d'energia dal chantun Grischun in apero d'energia che ha lieu ils 5 da settember 1998 a Valchava. 
Dapi l'entschatta dals onns 90 è il PEM sa midà d'in furnitur d'energia ad in prestader da servetsch innovativ sin il sectur d'energia. 
El porscha a ses clients differents servetschs ed offertas da promoziun.
Ultra da l'activitad principala da mintg'ovra electrica, la producziun e la vendita d'energia electrica, ha il PEM la finamira da promover l'utilisaziun raziunala d'energia e da sa preschentar a ses clients sco prestader da servetsch cumpetent sin il sectur d'energia. 
Quai sa basa sin l'experientscha ch'ils clients n'han betg en emprima lingia in basegn d'electricitad, ma ch'els vulan satisfar cun quest'energia lur basegns da chalira, glisch, forza, motors euv. 
Perquai porscha il PEM en ses territori da provediment d'energia in sustegn en furma da consultaziun u contribuziuns finanzialas sin il sectur da l'utilisaziun raziunala d'energia. 
Tras quai ha il PEM clients cuntents che satisfan lur basegn d'energias tenor criteris ecologics ed economics.
En emprima lingia vegn utilisada la forza d'aua indigena existenta en la Val Müstair.
Sco emprima regiun da la Svizra elavurescha la Val Müstair ina planisaziun cumplessiva da la protecziun ed utilisaziun.
Ils sequents temas vegnan tractads: pumpas da chalur per aua chauda e stgaudament, ecologia sin il sectur da construcziun, programs da promoziun federals e chantunals sco er mesiras da promoziun dal PEM per l'utilisaziun raziunala d'energia. 
Il suentermezdi vegn purschì in program cultural attractiv, e sco punct culminant vegni fatg fieu en ina chaltgera a las 14.00.
Refurma da l'organisaziun da las dretgiras: La consultaziun è iniziadaL'organisaziun valaivla na po betg satisfar pli a las pretaisas d'ozildi. 
Il president da la dretgira chantunala dr. 
Alex Schmid ha preschentà per incarica da la regenza in rapport ed in sboz preliminar davart la refurma da las dretgiras. 
Il departament da giustia, polizia e sanitad avra la procedura da consultaziun pertutgant las propostas cuntegnidas en quests documents.
La refurma proponida ha per mira da crear in'organisaziun giudiziala pli efficazia. 
En mira vegnan prendids in augment da l'effizienza da las instanzas giudizialas, in augment da la qualitad da las decisiuns sco er in'acceleraziun da las proceduras. 
Quests meglieraments èn en l'interess da tut las burgaisas e da tuts burgais. 
En quest connex n'excluda la finamira betg l'elecziun da derschadras e da derschaders laics. 
En il senn d'ina giustia manaivla al burgais na duai ina scolaziun giuridica er betg esser el futur premissa per l'activitad sco derschadra u derschader.
Ils puncts principals da la refurma proponida da las dretgiras pon vegnir resumads sco suonda:- la funcziun dal mastral sco derschader singul vegn mantegnida vinavant- las dretgiras cirquitalas e las dretgiras pitschnas, ils mediaturs e las dretgiras per giuvenils vegnan dismess- la funcziun dal mediatur vegn adossada al mastral- i vegn fatg ina nova repartiziun dals districts- l'elecziun da las dretgiras districtualas succeda tras il pievel e quellas duain obtegnair in'organisaziun pli flexibla- l'introducziun dal derschader d'arrest- la reorganisaziun dals fatgs da concursLas propostas per la refurma da las dretgiras sa basan principalmain sin las structuras organisatorias valaivlas e sin la repartiziun dal chantun. 
Ina repartiziun nova dal chantun surpassa il rom d'ina refurma da las dretgiras. 
Quella è da trair en consideraziun plitost en il rom da la revisiun totala da la constituziun chantunala. 
Ina refurma da las dretgiras significativa na maina betg senz'auter ad ina dismessa dals circuls e na premetta er betg ina repartiziun nova dal chantun.L'organisaziun da las dretgiras datescha en sias parts principalas da l'onn 1851 ed è vegnida midada silsuenter mo marginalmain. 
Igl è per gronda part nundispitaivel ch'ella è pauc transparenta e fitg cumplitgada. 
La regenza ed il cussegl grond han affirmà repetidamain il cler basegn per ina revisiun.
Il november 1996 ha la regenza nominà ina cumissiun d'experts sut il presidi da cusseglier guvernativ dr. 
Peter Aliesch per elavurar in rapport davart l'organisaziun da las dretgiras dal Grischun. 
Sin proposta da questa cumissiun è il president da la dretgira chantunala dr. 
Alex Schmid vegnì incumbensà d'elavurar in sboz preliminar concret. 
La cumissiun d'experts da tractà il rapport da dr. 
Schmid ed ha surpassà singuls puncts da quel. 
La cumissiun va cumplettamain d'accord cun las propostas ch'èn cuntegnidas uss en il rapport.
Festivitads "500 onns Banadetg Fontana" en la regiun da SursesEn regurdientscha da la battaglia da Chalavaina e dal chapitani Banadetg Fontana da Salouf ch'è mort là, vegni festivà l'onn 1999 en la regiun dal Surses. 
Il chantun surpiglia ina garanzia da deficit da maximalmain 75'000 francs.
Ils 22 da matg 1499 esi 500 onns dapi che las truppas da las Trais Lias, sustegnidas dals Confederads, han battì a Chalavaina giusum la Val Müstair in'armada da mercenaris da l'imperatur Maximilian l'Emprim. 
In dals chapitanis è stà il Grischun legendar Banadetg Fontana ch'è cumprovadamain mort en la battaglia da Chalavaina. 
Different dad auters erox naziunlas sco per exempel Guglielm Tell u Winkelried n'èn dubis davart l'existenza istorica da Banadetg Fontana betg inditgads. 
El è naschì enturn 1450 e vegn menziunà per l'emprima giada en in document da 1474. 
La famiglia Fontana deriva da Salouf ed è stada il 14avel/15avel tschientiner en servetsch da l'uvestg da Cuira. 
Sco avugà residiava ella sin il chastè da Riom. 
Ina muntada speziala ha cuntanschì il chapitani Banadetg Fontana tras sia mort en la battaglia da Chalavaina. 
Quella battaglia è stada ord vista dals Grischuns il punct culminant da la guerra svabaisa, ch'ha chaschunà la deliberaziun da la Confederaziun e da las Trais Lias da l'imperi german. 
La regurdientscha da questa battaglia è restada en la memorgia al pievel fin oz, betg il davos grazia a la persunificaziun tras Banadetg Fontana en chanzuns, gieus festivs, monuments e raquints.
Il comité d'organisaziun "500 onns Banadetg Fontana" ha elavurà in concept per las fesitivitads en Surses. 
Quel concept cumpiglia ils suandonts elements: entschatta da la festa cun in concert dal chor viril Surses e da scolaras e scolars e cun dis da sport, in gieu al liber, in'occurrenza da tir, ina festa sin il chastè da Riom, in di commemorativ uffizial, ina festa populara, in openair-disco, ina notg da rock euv. 
Il comité d'organisaziun quinta cun custs da var 235'000 francs e cun in retgav da stgars 90'000 francs. 
La regenza surpiglia ina garanzia da deficit da maximalmain 75'000 francs.
Da las vischnancasLa Regenza approva la constituziun da Giuvaulta e dat liber credits d'in import total da var 600'000 francs per differents projects da construcziuns da vias.
Gea a la taxa sin il traffic da camiuns pesants tenor prestaziun (TCPTP), gea ad in sistem pli gistDa cusseglier guvernativ dr. 
Aluis MaissenIl remplazzament da la taxa pauschala sin il traffic da camiuns pesants tras ina taxa dependenta da la prestaziun e dals custs è in pass essenzial ad ina finanziaziun dal traffic tenor il chaschunader e tenor criteris ecologics.
La TCPTP maina a dapli gistadad: Manischunz che charran bler pajan dapli, manischunz che charran pli pauc consequentamain damain. 
Uschia n'èn lungs viadis d'access betg pli rendabels. 
Manaschis artisanals cun in champ d'activitad en la regiun obtegnan uschia ina pli gronda protecziun da distanza en cumparaziun cun la concurrenza ord centers pli allontanads da l'interiur e da l'exteriur. 
La TCPTP gida oravant tut er a transferir il traffic da transit ed internaziunal sin la viafier. 
Quai è la finamira principala da l'iniziativa da las Alps. 
Sch'ins vul che quest transferiment haja success esi inevitabel da render pli char il traffic cun camiuns pesants. 
Cas cuntrari fiss necessaria ina subvenziun dal traffic da viafier che na fiss betg pli supportabla.
Prender resguard dal Grischun sco cas spezialPer noss chantun èn las relaziuns adina insatge spezial. 
Quai vala spezialmain er per la TCPTP. 
Bleras parts dal chantun n'èn betg cuntanschiblas cun la viafier. 
Il transport da rauba è perquai pussaivel en questas valladas - ch'èn dentant pauc populadas- mo sin las vias. 
Plinavant pon nossas interpresas da transport trair a niz mo per part ils avantatgs economics d'in augment da la limita da paisa da 28 a 40 tonnas. 
Ina gronda part da nossa rait da vias na vegn betg en dumonda per vehichels da 40 tonnas. 
L'effect da productivitad che resulta d'in augment da la limita da paisa n'ha nagin effect per quests territoris. 
Il transport da rauba daventa uschia pli char. 
La gronda part da la populaziun grischuna abita dentant en regiuns che n'èn betg accessiblas cun vehichels da 40 tonnas. 
Plinavant muntan ils custs da transport per regla mo ina pitschna part dal pretsch da vendita d'in product.
Ils retgavs da la TCPTP surpassan in pulit zic las grevezzasIls retgavs da la TCPTP che van per gronda part a favur da noss chantun surpassan in pulit zic las grevezzas per l'economia e la populaziun. 
Tenor la constituziun e la lescha èn da resguardar las consequenzas spezialas da la taxa en regiuns muntagnardas e periferas tar la repartiziun da las parts als chantuns. 
Suenter che l'autezza maximala da las taxas è cuntanschida l'onn 2005 dastga noss chantun quintar cun retgavs tranter 45 e 50 milliuns francs. 
Quai munta tranter 600 e 700 francs per chasada, quai che surpassa cleramain la grevezza tras la TCPTP. 
Uschi vegnan gulivads senza dubi ils dischavantatgs dal lieu da noss chantun. 
Quests meds han la finala in effect positiv per l'entira populaziun. 
Quest aspect fitg impurtant vegn supprimì dals adversaris dal project. 
Il chantun po e duai impunder las entradas da la TCPTP per meglierar nossa infrastructura da traffic, per indemnisar e per evitar ils uschenumnads custs externs dal traffic sco er per gulivar la grevezza speziala da l'economia e da la populaziun en las regiuns periferas. 
En il center stattan en quest connex mesiras sin ils secturs da la construcziun e dal mantegniment da las vias sco er dal traffic public regiunal (Viafier retica). 
Quai èn secturs che ston quintar en mintga cas cun in aut augment da las expensas. 
La TCPTP gida er a moda decisiva a tegnair en equiliber nossas finanzas, senza stuair augmentar il pe da taglia.
Mintga project impurtant ha avantatgs e dischavantatgs, oravant tut sch'i sa tracta d'introducir taxas supplementaras. 
Uschia ha er la TCPTP senza dubi dischavantatgs spezials per noss chantun muntagnard spazius. 
Sch'ins prova dentant d'analisar tut ils elements uschè cumplessiv sco pussaivel ord ina optica a lunga vista, dominan ils avantatgs cleramain. 
La furmaziun e la repartiziun dals meds da la taxa sin il traffic da camiuns pesants tegna cumplainamain quint da nossa situaziun, uschia che l'optica generala è positiva ed il project furma er per noss chantun la finala in cler progress.
La procedura da consultaziun davart la nova ordinaziun davart las stimaziuns ufficialas è vegnida iniziadaLa Regenza dat liber la consultaziun davart il sboz per ina nova ordinaziun davart las stimaziuns ufficialas che cuoza fin ils 25 d'october 1998. 
Ina revisiun è urgentamain necessaria per adattar il decret a la situaziun actuala.
Ultra da las meglieraziuns redacziunalas vegnan adattads tscherts fatgs da persunal al dretg superiur, la procedura da stimaziun vegn cumplettada e midada ed ils princips da l'incassament da taxas vegnan regladas autramain. 
Las cumissiuns da stimaziun duain lavurar cun pli pauc persunal. 
Las valurs da stimaziuns duain s'orientar vid il martgà. 
Protestas na vegnan pli taxads da las cumissiuns da stimaziun cumpetentas, mabain da l'uffizi da stimaziun. 
Cunter decisiuns da protesta pon ins recurrer a la dretgira administrativa. 
La regenza fixescha ils custs per las stimaziuns ufficialas. 
Quels vegnan pajads tras las indemnisaziuns e taxas che vegnan incassadas da las utilisadras/dals utilisaders da las valitas da stimaziun e da las proprietarias/dals proprietaris.
Contribuziuns ad ovras ed occurrenzas culturalasI vegnan pajadas resp. empermessas contribuziuns e garanzias da deficit en la summa totala da fr. 68'000 a las sequentas ovras ed occurrenzas culturalas: -Exposiziun da sculpturas cun ovras da Piero del Bondio, Reto Rigassi e Miguela Tamò, settember/october 1998 en la Torre Fiorenzana a Grono,- Quatter concerts dal chor da concert grischun dals 12 als 20 da december 1998 en il chantun,- Ediziun dal DC "Revoluziun" cun musica da gruppas e chantauturs da l'entir Grischun rumantsch,- Program da cultura "Klup" per scolar(a)s en il Grischun central per l'onn da scola 1998/99,- 7. biennala internaziunala da cartoons dals 1 als 21 d'october 1998 a Tavau,- Stagiun da concerts 1998/99 dal studio da concerts Cuira (tschintg concerts), sche la citad da Cuira sa participescha er,- Dis mundials da film Tusaun 1998 dals 4 als 9 da november,- Exposiziun/installaziun da video "Heidji" da Christoph Draeger e Martin Frei, settember 1998 a Cuira- Exposiziun/installaziun da video "forever young" da Lukas Bardill e Gabriela Gerber, settember 1998 en il center da cultura Nairs a Scuol,- Ediziun d'in DC cun ovras d'orgel dad Otto Barblan (1860-1943) tras Thilo Muster,- Apero d'operas dals 1 da schaner 1999 a Tavau, sche la vischnanca da Tavau sa participescha er,- Concert dal Collegium Cantorum St. 
Gallen dals 19 da settember 1998 a Trun,- Program d'atun 1998 dal Folk Club Cuira (otg concerts)- Custs per la participaziun da l'artista figurativa Pascale Wiedemann ad in'exposiziun da gruppa a l'academia dals arts a Berlin, settember 1998,- trais concerts da l'orchester da chambra Musicuria dals 23 als 27 da settember 1998 en il chantun,- Ediziun dal cudesch "Arosa, wie es damals war" (tom 2) da Hans Danuser, ed- Ediziun dal cudesch "Poschiavo - terra d'incontri" da Grytzko Mascioni (text) e Piotr Jaxa (fotos).
Consultaziuns a la confederaziunLa regenza prenda posiziun visavi la confederaziun tar las ordinaziuns da la politica agrara 2002 e tar la lescha federala davart la "fundaziun Svizra solidaria".
Il stadi cuntinuescha a sa retrair dals mecanissems da martgà, ed ins vul cuntanscher in'ulteriura liberalisaziun. 
La regenza grischuna sa fa dentant quitads per la regressiun da l'agricultura en las regiuns muntagnardas, perquai ch'i vegn creà in dischequiliber tranter l'agricultura e la tratga da muvel. 
Quai s'oppona a l'obligaziun da mantegnair ina cuntrada da cultura multifara. 
Ultra da quai esi da temair che la cultivaziun da graun sa reduceschia en ils territoris d'agricultura per propi, entant che l'effectiv da muvel s'augmentia.
En connex cun la fundaziun da solidaritad è la regenza conscienta dal fatg e metta paisa sin la constataziun che la lescha federala relativa na stat e na dastga star en nagin connex cun il fond per victimas da l'olocaust. 
Ina differenziaziun clera è impurtanta gia per evitar l'idea che la fundaziun da solidaritad saja naschida sco resultat da numerusas emprovas da far pressiun da differentas organisaziuns. 
Per che la realisaziun da l'idea d'ina fundaziun da solidaritad haja ina schanza en la discussiun politica e tar il pievel, considerescha la regenza sco necessari che scadinas emprovas da pressiun d'instituziuns e persunas da l'exteriur vegnian tralaschadas. 
La regenza va d'accord che ina part dals effectivs d'aur da la banca naziunala svizra vegnia transferida en il possess da la fundaziun. 
L'administraziun da las finanzas duai dentant restar en la cumpetenza da la banca naziunala.
Or da las vischnancasLa revisiun parziala da la planisaziun locala da Stierva vegn approvada. 
Per differents projects da construir vias en il chantun vegnan concess credits en la summa totala da bunamain 1,5 milliuns francs.
Fatgs da persunalDavide Lurati, nat il 1965, dad Arvigo a Grono, daventa inschigner forestal cirquital tar l'inspecturat forestal. 
El entschaiva il 1. da mars 1999.
Raziunalisar è la maxima da la politica da sanitad dal GrischunLa cumissiun predeliberanta dal cussegl grond sut il presidi da Fabrizio Keller (PCD) è s'occupada en duas sesidas ch'han durà l'entir di dal rapport davart il svilup dals custs en ils fatgs da sanitad dal Grischun. 
Cusseglier guvernativ Peter Aliesch e collavuraturas e collavuraturs dal departament han declerà a la cumissiun las causas dal svilup dals custs e las pussaivladads per influenzar ils custs.
La cumissiun predeliberanta dal cussegl grond è sco la regenza da l'opiniun, ch'igl n'è betg da cumenzar en emprima lingia a pruvar d'influenzar ils custs da la vart da la dumonda, mabain da la vart da la purschida, q.v.d. tar ils furniturs da prestaziuns. 
La maxima da la politica sanitara dal chantun na duai betg esser da raziunar, mabain da raziunalisar. 
Ins vul raziunalisar spezialmain cun optimar las structuras dals ospitals. 
En quest connex è la cumissiun predeliberanta da l'idea, ch'il project da la regenza che vul repartir ils ospitals dal chantun en trais regiuns d'ospital, saja cunvegnent. 
En il rom dal provediment cun ospitals graduà duain ils ospitals regiunals restar er vinavant cumpetents per il provediment medicinal da basa da lur populaziun. 
Per ademplir l'incarica da provediment na duai pli esser decisiv il fatg da maximar la purschida da prestaziuns da mintga ospital, mabain quel d'optimar la purschida da prestaziuns aifer la regiun d'ospitals. 
Questa finamira duain ins cuntanscher cun furmas instituziunalisadas da collavuraziun tranter ils ospitals d'ina regiun e cun concentrar ils tractaments cumplexs e las proceduras da support aifer la regiun.
Il provediment sanitar da la populaziun dal chantun duai succeder er vinavant sin in nivel qualitativ optimal. 
Las finamiras e las directivas che la regenza ha formulà en sia politica sanitara sco er las mesiras ch'il departament da giustia, polizia e sanitad ha previs, vulan ch'ils ospitals, ils asils da vegls e las chasas da tgira, las organisaziuns da spitex sco er ils medis generalists e las medias generalistas cuntanschian structuras e modas da sa cumportar respectivamain promovian talas, per pudair furnir las prestaziuns correspundentas a la moda la pli economica pussaivla. 
La cumissiun predeliberanta ha prendì enconuschientscha en quest connex, che per ils ospitals publics, ils asils da vegls e las chasas da tgira sco er per las organisaziuns da spitex duai vegnir introducì a curta vista in nov sistem da finanziaziun cun impuls per furnir las prestaziuns a moda economica.
La cumissiun predeliberanta beneventa las finamiras e directivas da la politica sanitara dal chantun che la regenza ha formulà sco er las mesiras ch'ins ha prendì en mira sa basond sin questas finamiras e sin quests princips. 
En quest connex propona la cumissiun predeliberanta al cussegl grond da fixar expressivamain cun tractar il rapport, ch'i saja da prender en consideraziun da serrar ospitals sulettamain, sche autras mesiras n'influenzeschan betg suffizientamain il svilup dals custs dals ospitals.
Mandat per la Rogaziun federala 1998: La Regenza alla populaziun dil Cantun GrischunCaras conburgheisas e cars conburgheisDapi varga 150 onns vegn il mandat per la Rogaziun federala dalla Regenza prelegius en las baselgias da nies cantun. 
Il mandat dalla Rogaziun federala duei manifestar il ligiom denter baselgia e stadi e far attent alla muntada dallas valurs fundamentalas cristianas per igl agir dil stadi. 
Uonn pren la Regenza la caschun da far entginas reflexiuns fundamentalas concernent la relaziun actuala denter la baselgia ed il stadi, denter la religiun e la societad.
La societad dad oz ei pli e pli caracterisada d'ina munconza d'orientaziun. 
Valurs dalla convivenza sociala, tochen oz fermas e solidas, svaneschan senza ch'ellas vegnan remplazzadas dad autras valurs equivalentas. 
Il patertgar ed agir solidaric vegn supprimius pli e pli d'in individualissem marcant, ch'ei la consequenza d'ina survaletaziun dalla libertad persunala sco valur fundamentala. 
Fatgs ni causals ch'ein per la societad e per il stadi decisivs e d'eminenta muntada, vegnan stuschai dalla vart sco caussas dil tuttafatg privatas. 
Decisiuns davart valurs, fixaziuns da valurs, orientaziuns da veta e perschuasiuns duein esser exclusivamain caussa privata e privadas dalla discussiun en la publicitad. 
Sin la liunga sa la societad denton buc exister senza in consens ligiont pertuccont las valurs. 
Igl ei perquei il grond ed a medem temps il pretensius pensum dalla baselgia d'intermediar en nies temps a la societad ed a ses members sin la basa dalla ductrina cristiana valurs eticas e moralas fundamentalas ed aschia influenzar positivamain nossa convivenza. 
Quei succeda en emprema lingia tras igl exempel viviu. 
Igl engaschament social dalla baselgia ei ina provocaziun permanenta mo era publica e politica: numnadamain da buc schar curdar ils fleivels, ils malsauns e disavantagiai. 
L'orientaziun etica e la cunscienzia dalla societad e dil singul vegnan promovidas e sustenidas tras las posiziuns claras e precisas dalla baselgia en damondas impurtontas dalla veta. 
Quellas posiziuns ein in element necessari per formar ils meinis. 
Il stadi vegn buca adina e dapertut a saver suandar la vusch dalla baselgia; igl ei denton prudent dad el da tedlar attentamein quella vusch e da tener quen dad ella en sias decisiuns. 
Mo sche la baseglia ed il stadi coopereschan a moda constructiva, eis ei pusseivel da sligiar ils problems cumplexs cun ils quals nossa societad ei confruntada.
Il di dalla Rogaziun federala duess perquei esser per nus tuts ina caschun speciala per far entginas ponderaziuns davart la conseqenza da certs svilups dalla societad e da puspei ina gada seregurdar da las valurs fundamentalas dalla cardientscha cristiana: dalla carezia proximala, dalla toleranza, dil quitau per il proxim e dalla giustia. 
Quellas valurs fuorman las premissas fundamentalas per ina vera cuminonza statala. 
Nus vulein ponderar, tgei che mintgin sa contribuir concretamein sin siu post, en la famiglia, en la professiun, en funcziuns publicas ed en uffecis, per che quellas valurs semanifestien puspei en nossa societad. 
Lein empruar d'agir mintga di tenor quels principis era leu, nua che quei va pli vess a nus. 
Nus appellein a Vus tuts da s'engaschar per quella finamira!
Cun questas ponderaziuns recumandein nus Vus, caras convischinas e cars convischins e tut nos concarstgauns alla protecziun dil Tutpussent.
Cuera, il settember 1998 En num dalla RegenzaIl president: Luzi BärtschIl cancelier: dr. 
Mandat per la Festa federala d'ingrazchamaint 1998: La Regenza a las abitantas ed als abitants dal chantun GrischunCharas convaschinas, chars convaschins!
Daspö passa 150 ans vain prelet il mandat da la Regenza per la Festa federala d'ingrazchamaint illas baselgias da nos chantun. 
Il mandat per la Festa federala d'ingrazchamaint voul exprimer la colliaziun tanter la baselgia ed il stadi e rinviar a l'importanza da las valuors fundamentalas da la religiun cristiana per l'agir dal stadi. 
Ingon ha la Regenza l'occasiun da far ün pêr ponderaziuns fundamentalas davart la relaziun actuala tanter la baselgia ed il stadi, tanter la religiun e la società.
La società dad hoz perda vi e plü l'orientaziun. 
Las valuors fixas da la convivenza sociala chi valaivan fin uossa scroudan, sainza cha valuors equivalentas subaintran in lur pè. 
Il möd da pensar e d'agir solidaric vain s-chatschà vi e plü d'ün individualissem fich marcant, chi'd es l'expressiun d'ün'exageraziun da la libertà persunala sco valur fundamentala. 
Fatschendas decisivas da grand'importanza per la società e pel stadi vegnan missas a chantun sül terrain püramaing privat. 
Las decisiuns da valuors, las fixaziuns da valuors, l'orientaziun da la vita e las persvaziuns sun exclusivmaing fatschendas privatas e privadas d'üna discussiun publica. 
A la lunga nu po la società però exister sainza ün consens impegnativ davart las valuors. 
In nos temp ha la baselgia perquai la gronda ed a listess mumaint però eir fich pretensiusa mischiun da transmetter las valuors eticas e moralas fundamentalas a la società ed a seis commembers e d'avair uschè ün effet positiv sün nossa convivenza. 
Quai succeda in prüma lingia tras l'exaimpel vivü. 
L'ingaschamaint social da la baselgia es üna provocaziun permanenta, eir publica e politica: nempe da nu laschar a l'abandun ils debels, ils amalats ed ils dischavantagiats. 
L'orientaziun etica e la conscienza da la società e dal singul vegnan sustgnüdas eir inavant da las posiziuns cleras da la baselgia in dumandas importantas da la vita. 
Quistas posiziuns sun ün elemaint indispensabel per fuormar l'opiniun. 
Il stadi nu pudarà bainschi brich sieuer adüna e dapertuot la vusch da la baselgia; ma el es bain cusglià, sch'el dà udientscha a quista vusch e sch'el tilla tegna adaquint per trar sias decisiuns. 
Be scha la baselgia ed il stadi coopereschan in möd constructiv, schi pon gnir evas ils problems cumplexs, culs quals nossa società vain confruntada hoz.
La Festa federala d'ingrazchamaint stess esser perquai per nus tuots ün'occasiun speciala per ponderar davart las consequenzas da tscherts svilups da la società e per ans trar adimmaint las valuors fundamentalas da la cretta cristiana chi sun: charità, toleranza, chüra e güstia. 
Quistas valuors sun las premissas principalas per üna vaira cumünanza statala. 
Ponderain che cha minchün da nus po far concretamaing sün seis lö, in sia famiglia, in sia professiun, in sias funcziuns publicas ed in seis uffizis, per cha quistas valuors as manifestan darcheu in nossa società. 
Provain d'agir adüna tenor quists princips eir in situaziuns plü difficilas. 
Nus vulain appellar da S'ingaschar per quista mera!
Cun quistas ponderaziuns As vulain nus racumandar, charas convaschinas e chars convaschins, sco eir tuot noss conumans e nus svess in man dal Segner.
Cuoira, settember 1998 In nom da la RegenzaIl president: Luzi BärtschIl chancelier: dr. 
Dar ina schanza a nossa giuventetgna:Gea a la revisiun parziala da la lescha da la scola mediaGea a la lescha davart la scola auta professiunala da pedagogiaPosiziun da cusseglier guvernativ Joachim CaluoriIls 27 da settember vuschais Vus, stimadas votantas e stimads votants, sur da dus projects chantunals da furmaziun da grond'impurtanza che stattan en stretg connex in cun l'auter. 
Cun Voss GEA a tuts dus projects gidais Vus a realisar che nossa giuventetgna grischuna che vul vegnir instruida possia acquistar en avegnir certificats da maturitad e diploms da magisters acceptads en l'entira Svizra. 
Cun Voss GEA a la revisiun parziala da la lescha da la scola media ed a la lescha davart la scola auta professiunala da pedagogia creais Vus la basa necessaria per realisar als gimnasis grischuns il nov reglament per renconuscher la maturitad e per gulivar flaivlezzas en la furmaziun da magisters cun curs da l'instrucziun a la scola auta professiunala da pedagogia che s'orienteschan dapli vi da la pratica. 
A maun d'insaquants aspects spezials vuless jau explitgar pertge che jau - ensemen cun la regenza ed il cussegl grond - m'engasch per la revisiun parziala da la lescha da la scola media e per la lescha davart la scola auta professiunala da pedagogia. 
Jau vuless era render attent ad in pèr consequenzas d'in'eventuala refusaziun da quests projects.
Jau sun persvas ch'ils certificats d'instrucziun grischuns stoppian avrir a lur titulari(a)s las portas per in'ulteriura instrucziun e per exercitar lur mastergn e che quels stoppian era intermediar perspectivas. 
Nus na pudain betg ans prestar instrucziuns che mainan en ina via tschorva, ch'èn renconuschidas mo en l'agen chantun e ch'impedischan il svilup dals giuvenils u als mainan en ina posiziun marginala. 
Voss GEA a la revisiun parziala da la lescha da la scola media ed a la lescha davart la scola auta professiunala da pedagogia garantescha che giuvenils che possedan il certificat da matura grischun possian entrar er en avegnir en ina scol'auta senza stuair far in examen, perquai che l'instrucziun gimnasiala vegn a correspunder a las disposiziuns dal reglament per renconuscher la maturitad, valaivel en tut la Svizra. 
Voss GEA a domadus projects garantescha ultra da quai che giuvens titulars d'in diplom da magister grischun vegnan a pudair exercitar lur professiun en l'entira Svizra, perquai ch'ils curs da l'instrucziun a la scola auta professiunala da pedagogia vegnan a correspunder a las pretensiuns dals reglaments da renconuschientscha federalas. 
Ils magisters instruids en il Grischun vegnan ad esser eguals a noss giuvenils cun in diplom mercantil u ina instrucziun professiunala industriala, essend ch'er els pon exercitar lur clamada en l'entira Svizra. 
Cun Voss GEA a tuts dus projects vegnan las instrucziuns grischunas ad avrir portas ed a dar perspectivas als umans giuvens.
Cun la persvasiun e savend che la prosperitad ed il bainstar da la populaziun grischuna e da l'economia grischuna èn colliads stretgamain cun la ferma motivaziun e la prontadad da prestar insatge da mintga singul, ma era cun ina purschida d'auta qualitad sin il sectur da la furmaziun professiunala, racumond jau a Vus d'acceptar domadus projects. 
Cun Voss GEA a la revisiun parziala da la lescha da la scola media ed a la lescha davart la scola auta professiunala da pedagogia schais Vus era GEA a la promoziun da la qualitad da l'instrucziun. 
L'instrucziun gimnasiala vegn a reagir sin pretensiuns midadas; al mument da la realisaziun dal reglament per renconuscher la maturitad vegn ella a preparar ils giuvenils a moda optimala per in studi ad ina scola auta. 
En la furmaziun dals magisters vegn ins a pudair eliminar differentas mancanzas da l'instrucziun actuala ch'èn per part evidentas, sco p. ex. l'instrucziun munglusa en quai che pertutga la pratica professiunala. 
Instrucziuns orientadas vi da la pratica per ils magisters contribueschan betg il davos al bainstar dals uffants da scolina e dals scolars.
Cun Voss GEA a domadus projects creais Vus la basa per ina promoziun rinforzada da nossas linguas chantunalas, spezialmain dal rumantsch e dal talian. 
Cun la realisaziun dal reglament per renconuscher la maturitad duai vegnir instruì als gimnasis grischuns ina lingua chantunala sco segund rom da lingua. 
Da nov vegn er purschida ina maturitad bilingua. 
L'instrucziun en ina segunda lingua en la scola populara obtegna ina "colliaziun" cul gimnasi, ed il Grischun rumantsch e talian han la schanza d'obtegnair ina nova generaziun da cader cun gronda cumpetenza linguistica. 
Magisters vegnan a pudair approfundir lur enconuschientschas linguisticas a la scol' auta professiunala da pedagogia ed ad acquistar la cumpetenza linguistica adattada als basegns da las scolas grischunas. 
Cun voss GEA a domadus projects gidais era Vus a promover las linguas chantunalas.
Ina refusaziun dals dus projects avess consequenzas negativas agravantas per la giuventetgna che vul vegnir instruida: *Suenter l'onn 2003 obtegnessan giuvenils grischuns in certificat da maturitad che fiss mo anc renconuschì en l'agen chantun e na pudess betg pli garantir l'access ad universitads u scolas autas senza far in examen. 
Ils giuvens gimnasiasts na pudessan betg approfundir lur enconuschientschas en las linguas chantunalas; l'instrucziun gimnasiala en noss chantun na fiss en general betg pli orientada a la finamira. 
In diplom da magister grischun fiss renconuschì mo en l'agen chantun e l'admissiun ad exercitar la professiun fiss restrenschida al territori chantunal. 
Quai muntass ina discriminaziun dals giuvens magisters grischuns, e lur vistas sin il martgà da lavur fissan pregiuditgadas. 
A basa da la cunvegnientscha davart ils diploms, approvada il 1995, pudessan magisters cun in diplom extrachantunal, renconuschì en Svizra, egualmain exercitar lur professiun en il Grischun. 
La patenta da magister primar, sco er la maturitad gimnasiala tenor urden vegl, na pudessan betg pli garantir l'access ad ina universitad senza far examen, p.ex. per entschaiver in studi da magister secundar. 
*Ils seminaris a Cuira ed Aschera sco er ils gimnasis grischuns patessan dal fatg ch'els na pudessan betg realisar las refurmas necessarias e na fissan strusch pli attractivs per scolar(a)s e student(a)s grischun(a)s sco er d'auters chantuns, perquai ch'els na pudessan betg intermediar in certificat final renconuschì en Svizra. 
Il Grischun sco lieu da furmaziun e d'economia patess tenor mai in grond donn tras quest fatg. 
En cas ch'ins n'acceptass betg domadus projects, na pudess ins surtut betg realisar dal tuttafatg il reglament per renconuscher la maturitad a la scola chantunala. 
Ultra da quai fissan necessaris numerus edifizis novs - quai en in temp da stgarsezza da meds finanzials chantunals - sche l'instrucziun dals magisters a Cuira na pudess betg vegnir concentrada en la scola da dunnas, uschia ch'ins pudess metter a disposiziun ils edifizis dal seminari da magisters a la scola chantunala.
Na be per quests motivs sun jau persvas che la revisiun parziala da la lescha da la scola media e la lescha davart la scola auta professiunala da pedagogia meritian Vossa approvaziun. 
Jau sun fermamain persvas che Vus voteschias duas giadas GEA e sajas cun quai pronts d'avrir perspectivas e da preparar l'avegnir per nossa giuventetgna. 
Uschia dais Vus a nus la pussaivladad da crear instrucziuns per il bainstar da nossa giuventetgna e da l'entira populaziun grischuna ch'arvan portas e na mainan betg en ina posiziun marginala.
Da las regiuns e vischnancasCun tschertas resalvas approva la regenza il project dal plan directiv "Concept per indrizs da far naiv" da la regiun Mantogna-Tumleastga e declera quel sco impegnativ per las autoritads chantunalas.
Cun cundiziuns e resalvas vegnan approvadas las revisiuns da las planisaziuns localas da Tschappina e d'Urmagn. 
Quellas stattan en connex cun divers indrizs da far naiv sin il territori da skis da las duas vischnancas.
Per differents projects da construcziun da vias en il chantun vegnan dads libers credits d'in import total da var trais milliuns francs.
Nov concept per la finanziaziun da las viasDa cusseglier guvernativ dr. 
Aluis Maissen, schef dal departament da finanzas e militarLa dumengia da votaziun dals 27 da settember decidan las votantas ed ils votants dal Grischun er davart ina revisun parziala da la lescha chantunala davart las vias. 
I sa tracta en quest connex da crear ina nova basa legala per la finanziaziun da nossas vias. 
Il fatg da metter a disposiziun ina infrastructura efficazia per il traffic è enconuschentamain ina obligaziun indispensabla dal chantun. 
Ultra da las investiziuns per la Viafier retica sa concentreschan nossas investiziuns sco adina en emprima lingia sin il sectur da la construcziun da vias e dal mantegniment da vias. 
Var 350 milliuns francs vegnan impundids mintg'onn da la confederaziun e dal chantun per vegnir a frida cun questas incumbensas.
Pli baud vegnevan noss custs per las vias cuvrids ultra da taxas finanziadas dal chaschunader, principalmain da funtaunas spezialas (taglia speziala). 
Ma a lunga vista n'ha questa moda da procurar ils meds betg pudì satisfar e la finanziaziun n'era betg pli garantida avunda. 
Per restrenscher il debit sin las vias e per vegnir a frida cun las lavurs pli e pli grondas per construir e mantegnair vias, han ins stuì impunder ulteriurs meds da las finanzas generalas.
Tenor il nov concept duain vegnir impundids er vinavant meds da las finanzas generalas per construir e mantegair vias. 
Quels dessan muntar da nov, dentant sco valur directiva - tut tenor il basegn e la libertad d'agir finanziala - tranter 70 e 110 pertschient da la taglia sin vehichels a motor liada ad in intent specific. 
Uschia vegn creada ina proporziun equilibrada tranter la finanziaziun tras il chaschunader e las prestaziuns sin donn e cust dal pajataglia. 
La taxa speziala sin facultad va da nov en favur da las finanzas generalas; la taxa da pernottaziun duai vegnir abrogada, suenter che la perdita è vegnida cumpensada, e quai en il rom da la proxima revisiun da la legislaziun chantunala da taglia. 
Quest sistem pli simpel e pli transparent envers la soluziun da fin uss, garantescha a lunga vista la finanziaziun dals custs per las vias. 
La regenza ed il cussegl grond pon diriger il svilup dals custs a moda bler pli efficazia che fin uss. 
Adattaziuns flexiblas als basegns dattan la pussaivladad da sa cuntegnair a moda confurma a la conjunctura en ils fatgs da construcziun, nua ch'il chantun sco incumbensader po dar impuls essenzials sin la situaziun d'occupaziun.
Aifer ils davos 10 onns èn noss custs annuals per las vias s'augmentads per pli che 100 mil-liuns francs. 
Ils custs vegnan a s'augmentar er vinavant, sche nus vulain realisar tenor plan las grondas guntgidas che vegnan construidas ed ils projects anc sin la glista sco er ulteriuras mesiras da segirezza per proteger la populaziun. 
Per quest intent dovra il chantun dapli daners che fin uss. 
Perquai s'impona in augment dal debit sin las vias ch'è legalmain admess. 
Cun abrogar la restricziun dals debits ch'è pussaivla da 175 sin 250 milliuns francs obtegna il chantun er per l'avegnir libertad d'agir avunda. 
Quest'abrogaziun è tant pli inditgada, gea schizunt necessaria, perquai che la confederaziun reducescha ils credits per construir vias en scadina da sias stentas da spargn. 
Perquai stuain nus sezs prender per mauns las chaussas e crear las premissas, per ch'il chantun restia abel d'agir da tuts temps. 
Il cussegl grond ha, resguardand la muntada per la politica da finanzas da noss quint per las vias, deliberà il project cun 99:0 vuschs per mauns da la votaziun dal pievel.
Per la pensiun da Stefan Niggli, schef da l'uffizi per las scolas popularas e las scolinas en il departament d'educaziun dal GrischunStefan Niggli, il schef da fin ussa da l'uffizi per las scolas popularas e las scolinas en il departament d'educaziun dal Grischun, va la fin da settember 1998 en sia meritada pensiun. 
Ses successur, Paul Engi, è en uffizi dapi l'entschatta d'avust 1998.
Nus vulessan engraziar a Stefan Niggli zunt fitg per ses grond engaschament. 
El è stà in um da la scola ch'ha gidà a dar la tempra, furmar e sviluppar ils interess da la scola dal Grischun per decennis. 
En sia moda modesta e discreta ha el prestà blera lavur da detagl. 
Blers han dastgà profitar da sia lavur. 
L'emprim sco magister primar, alur sco magister secundar ha el occupà l'uffizi d'inspectur da scola da 1975 fin 1993 en il district actual Signuradi/Partenz/Tavau suenter blers onns d'activitad pratica en il Partenz. 
L'onn 1993 è Stefan Niggli succedì a Paul Ragettli en il departament d'educaziun sco schef da l'uffizi per las scolas popularas e las scolinas. 
Durant tschintg onns ha el servì en questa plazza cun sia atgna responsabladad envers ils giavischs da la scola populara e las dumondas da l'educaziun. 
El ha pudì profitar d'ina gronda experientscha ch'el ha pudì prender cun sai en il departament. 
Ses stil da lavur era disciplinà, sia lavur perseveranta, ses demanar calm e las sentupadas cun el encuraschavan. 
El transmetteva sia disciplina sin ils umans ch'avevan in pli stretg contact cun el. 
Adina puspè faschevi smirvegliar cun tge precisiun che Stefan Niggli entschaveva las singulas lavurs e co ch'el pruvava d'unir quellas en ina totalitad. 
Là nua ch'i aveva num da vesair connexs, demussava Stefan Niggli ina fitg gronda cumpetenza. 
La scola en sia totalitad al stava zunt a cor. 
En sasez vuleva el mantegnair las structuras ch'eran sa cumprovadas, dentant er promover novas tendenzas ed ideas che cumpigliavan il departament d'educaziun.
Stefan Niggli dispona d'ina tenuta fitg positiva che na lascha betg nascher la resignaziun. 
Ses coc è restà quel d'in pedagog, d'in magister.
Durant sia perioda d'uffizi èn vegnidas introducidas numerusas innovaziuns en la scola populara. 
L'elavuraziun da quellas ha pretendì blera forza e voluntad da tegnair la dira. 
Exequir novas parts dal plan d'instrucziun, realisar l'instrucziun coeducativa da lavur da maun e da tegnairchasa, concepir la refurma dal stgalim superiur e dal giudicament da las scolaras e dals scolars, accumpagnar experiments da scola, s'occupar da novs models da la scolaziun da las magistras e dals magisters e da las revisiuns parzialas da la lescha da scola sco er preparar la futura instrucziun bilingua en las scolas primaras e classas pitschnas tudestgas dal Grischun èn stadas per exempel intginas da quellas innovaziuns. 
In grond dumber da construcziuns da chasas da scola ha il schef da l'uffizi accumpagnà ord vista pedagogica e da la scola. 
En quest connex èn stads ils instruments da lavur necessaris numerus discurs e scleriments sco er bleras brevs ed emprovas da persvader e blera pazienza. 
Tut las lavurs eran caracterisadas d'ina ferma cretta en la necessitad pedagogica ed en la prontezza da renovaziun da la scola. 
En quest connex èn stads ils interess da la giuventetgna la basa fundamentala.
Cun renconuschientscha guardain nus enavos sin l'enritgament che la scola grischuna ha obtegnì tras la lavur da Stefan Niggli durant ils davos onns. 
Per sia pensiun e per sia terza fasa da la vita giavischain nus al pedagog tut il bun ed adina puspè il plascher da vesair a madirar ils fritgs ch'el ha semnà.
Ils ospitals grischuns sa sutamettan a l'analisa da qualitadLa lescha davart l'assicuranza da malsauns prescriva als ospitals ed als chantuns da procurar in provediment medicinal d'auta qualitad e cunvegnent da la populaziun. 
Per pudair accumplir questa incumbensa stattan a disposiziun differents sistems per segirar la qualitad. 
L'ospital chantunal a Cuira e l'ospital regiunal da Scuol èn sa decidids en quest connex per l'uschenumnada procedura d'accrediziun. 
En Svizra tudestga è quest model derasà il pli fitg. 
Quel è vegnì elavurà da l'associaziun per segirar e promover la qualitad sin il sectur da la sanitad (VQG).
En il decurs da las duas emnas passadas èn vegnids manads ils prims discurs d'accrediziun. 
En quest connex giuditgeschan experts externs independents davart las mesiras e las disposiziuns da l'ospital chantunal a Cuira e l'ospital regiunal da Scuol. 
Igl è vegnì intercurrì quant enavant questas mesiras correspundan als standards fixads ordavant e tge mesiras ils responsabels dals ospitals han prendì per gudagnar tut las collavuraturas e tut ils collavuraturs per questas provocaziuns qualitativas. 
En prima lingia è il cader vegnì consultà ed analisadas èn vegnidas las materialias e mesiras elavuradas dals ospitals. 
Ultra da quai esi dentant er vegnì discurrì cun pliras collavuraturas e plirs collavuraturs che lavuran a "la front". 
Entant ch'il resultat da l'emprima analisa vegn ad esser accessibla be per l'ospital pertutgà, duain ils rapports da las analisas cuntinuantas esser accessiblas publicamain.
Per il futur a mez termin d'in ospital esi da gronda impurtanza da segirar e da promover la qualitad. 
Cun giuditgaments da qualitad instituziunalisads sto vegnir garantì che la publicitad obtegna infurmaziuns expressivas davart la qualitad dals ospitals grischuns. 
Igl è da partir dal fatg ch'ils deficits dals ospitals tar la garanzia da la qualitad possian s'effectuar sin las tariffas. 
En il rom da las tractativas davart las tariffas pon ils assicuraders da malsauns far deducziuns tar ospitals che na pon betg cumprovar stentas qualifitgadas per segirar la qualitad. 
Il departament da giustia, polizia e sanitad vegn alur er a far deducziuns tar la fixaziun da la contribuziun chantunala.
Ils premis da cultura 1998 van a Gion Deplazes e Peter ZumthorQuest onn surdat la regenza dus premis da cultura. 
Els èn mintgamai dotads cun 15'000 francs e van al scriptur Gion Deplazes ed a l'architect Peter Zumthor. 
Ultra da quai vegnan concedids diesch premis da renconuschientscha da mintgamai 10'000 francs e set premis da promoziun da mintgamai 7'000 francs. 
La consegna dals premis ha lieu ils 6 da november 1998.
Gion Deplazes retschaiva il premi da cultura da quest onn en undrientscha da sia ovra litterara extendida ed impurtanta ed en renconuschientscha da ses gronds merits per promover la cultura grischuna ed oravant tut la cultura rumantscha.
Peter Zumthor obtegna il premi da cultura en undrientscha da sia lavur architectonica che sa distingua tras sia auta pretensiun da qualitad, senza cumpromiss per quai che reguarda la furma, la creativitad e las ideas, sco er per sia activitad d'instrucziun che ha contribuì al renum internaziunal da l'architectura grischuna actuala.
Premis da renconuschientschaPremis da renconuschientscha da mintgamai 10'000 francs vegnan concedids a: -Alfred Berger en renconuschientscha da ses engaschament per il teater laic, oravant tut per sia activitad da blers onns sco directur artistic da la gruppa da teater da Jenins, -Elsy Caprez-Schäublin en renconuschientscha da sia activitad sco pioniera da l'art da far lavurs a battarels e sco fundatura d'ina nova tradiziun da battarels en il Grischun, -Heinrich Figi en renconuschientscha da ses grond engaschament per construcziuns che persvadan pertutgant lur funcziunalitad e creativitad sin il sectur da la construcziun da vias en il chantun, -Colette Hasler-Mühlethaler en renconuschientscha da sia vasta activitad da concerts sco solista ed accumpagnadra a l'orgel, al clavazin ed al cembalo, -Touty Hunziker-Druey en renconuschientscha da sia activitad musicala sco instrumentalista e pedagoga ed er sco confundatura ed animatura dals concerts da stad en Tumleastga, -Robert Indermaur en renconuschientscha da sias lavurs sco pictur e sculptur, oravant tut sin il territori dal chantun Grischun, -Hans Lanicca en renconuschientscha da sias prestaziuns sco cumponist, dirigent e pedagog da chant en la regiun Mantogna/Tumleastga, -Philipp Lenz en renconuschientscha da ses engaschament multifar per il teater da laics, oravant tut da sias prestaziuns creativas artisticas sco reschissur dal "Theater Muntanellas", -Emil Anton Räber en renconuschientscha da sia activitad da blers onns per ils fatgs da film e kino en il chantun Grischun, e -Hansheinrich Rütimann en renconuschientscha da sia lavur da scriptur e da las contribuziuns creativas per l'instrucziun da basa pedagogica, oravant tut sin il sectur da la didactica da linguas.
Premis da promoziunPremis da promoziun en l'import da mintgamai 7'000 francs survegnan: -Mathias Balzer-Brunold, actur da teater, -Evelina Cajacob, artista figurativa, -Martin Camenisch, botanicher, -Gion Andrea Casanova, musicist, -Menga Huonder-Jenny, actura e realisatura da films, -Gian Rupf, actur, e -Corsin Tuor, musicist.
L'occurrenza ha lieu venderdi, ils 6 da november 1998 a las 17.15 en la sala da l'edifizi dal cussegl grond a Cuira.40 vischnancas midan en ina nova gruppa da forza finanzialaLa regenza ha attribuì las vischnancas grischunas da nov a las tschintg gruppas da forza finanziala.
La repartiziun vala per ils onns 1999 e 2000, ed il resultat da la revisiun da lescha pendenta resta resalvà. 
Suenter las calculaziuns las pli novas midan 40 vischnancas u ca. 18 pertschient la classa da forza finanziala. 
Tar 12 vischnancas han midadas dal pe da taglia chaschunà ina midada da classa. 
Sch'ins cumpareglia il dumber da vischnancas per classa da forza finanziala, sa mussan las pli grondas midadas tar las vischnancas cun finanzas flaivlas: la gruppa 5 sa reducescha per trais vischnancas, entant che la gruppa 4 s'augmenta per quatter. 
Tar las gruppas cun finanzas fermas datti mo pitschnas midadas. 
Il dumber cumplessiv da vischnancas è sa reducì sin 212 grazia a la fusiun da Rona e Tinizong. 
Ils detagls vegnan publitgads en il fegl uffizial chantunal.
Contribuziuns a la culturaA cust dal fond da la lottaria naziunala vegnan pajadas contribuziuns per intents culturals en l'import total da ca. 333'000 francs a 63 differentas uniuns ed organisaziuns.
Agid umanitarA la "chadaina da fortuna" vegn pajà in import da 8'000 francs per las victimas da la fomina en il Sudan dal sid.
Las novaziuns ch'ins ha en egl sin il sectur da l'AVS pertutgan certas restricziuns tar l'assicuranza facultativa da Svizzers/Svizras a l'ester. 
Per questa assicuranza duai mo pli vegnir recepì chi che stat en in pajais che n'ha nagina cunvegnientscha davart l'assicuranza sociala. 
Questa restricziun daventa necessaria perquai che l'assicuranza facultativa è deficitara dapi ch'ella exista (1948) e causa ch'igl è per gronda part pussaivel senza problems che las Svizras ed ils Svizzers che vivan a l'ester concludian in'assicuranza equivalenta en il pajais da domicil.
Da las vischnancasIl project preliminar per la chasa da scola nova en la Compogna a Tusaun vegn da princip approvà. 
I vegn mess en vista ina contribuziun da construcziun da 17,5 pertschient als custs d'investiziun imputabels.
Per differents projects da construir vias en il chantun vegnan concedidgs credits en l'import total da 1,4 milliuns francs.
La regenza da la provinza da Sondrio sin visita en il GrischunLa mesemna, ils 30 da settember 1998, fa la regenza da la provinza da Sondrio ina visita al chantun Grischun. 
La scuntrada cun la regenza grischuna ha lieu en la Bergiaglia.
Sut la direcziun da lur president Enrico Dioli vegnan ils tschintg commembers da l'executiva e dus funcziunaris superiurs da la provinza taliana da Sondrio a far ina visita a la regenza grischuna. 
Da vart dal chantun Grischun sa participeschan ils commembers da la regenza ed il directur da la chanzlia a l'occurrenza. 
La scuntrada ha lieu en la Val Bergiaglia. 
Sin il program figureschan tr.a. ina visita dal Palazzo Castelmur a Stampa, inscunters e discurs cun represchentants da la Bergiaglia, excursiuns a Promontogno e Soglio sco er in'inspecziun dal sviament da Castasegna. 
La scuntrada duai pussibilitar la discussiun da differents temas che surpassan ils cunfins e vul rinforzar ils buns contacts tranter ils vischins.
Projects da votaziun dals 29 da november 1998Dumengia, ils 29 da november 1998, ha lieu ina votaziun dal pievel. 
Da vart da la confederaziun esi da decider davart ils suandants projects: -conclus federal davart la construcziun e finanziaziun da projects d'infrastructura dal traffic public, -conclus federal davart in nov artitgel da granezza limità temporarmain, -iniziativa dal pievel "per ina politica da drogas raschunaivla", e -midada da la lescha federala davart la lavur en l'industria, en il mastergn ed en il commerzi (lescha da lavur).
Plinavant vegni votà davart il suandant project chantunal: -relasch d'ina lescha davart la banca chantunala grischunaPosiziuns envers la confederaziunLa regenza prenda posiziun envers la confederaziun davart las duas propostas da l'assamblea federala concernent la taxa d'energia, davart las cumplettaziuns tar la lescha federala davart la coordinaziun e la simplificaziun da la procedura d'approvaziun da plans cun midadas da la lescha davart las vias naziunalas sco er davart la revisiun da la lescha penala svizra pertutgant la corrupziun.
Qua vegn beneventà cleramain il concept tenor il cussegl naziunal ed ina tariffa maximala da 0.6 raps per ura da kilowatt. 
L'introducziun sperta d'ina taxa d'energia sin energias che n'èn betg regenerablas (petroli, charvun, gas ed carburants atomics) vegn definida sco premissa stringenta per il pass en in martgà avert da l'electricitad. 
La taxa d'energia augmenta il pretsch da las energias importadas bunmartgadas che derivan da purtaders fossils d'energia. 
Ella chaschuna uschia, ch'ils purtaders regenerabels d'energia ch'èn d'origin indigen (spezialmain la forza idraulica) vegnan preferids da la politica ecologica, energetica e regiunala.
Sin il sectur da las vias naziunalas sa tracti da transferir la decisiun da protesta dal chantun (regenza) a la confederaziun (departament federal per ambient, traffic, energia e communicaziun). 
Uschia n'approva la confederaziun betg mo sco fin uss ils projects d'execuziun, mabain decida er davart eventualas protestas. 
Da nov duai vegnir installada ina cumissiun federala da recurs. 
La regenza va d'accord cun questa procedura. 
La confederaziun è uschia cumpetenta mo per la fasa da planisaziun. 
La decisiun davart la realisaziun e la fasa da realisaziun duain dentant restar er vinavant chaussa dals chantuns.
Areguard la corrupziun duai in concept general rinforzar il cumbat penal che consista da trais parts (cudesch penal, lescha penala militara e lescha federala davart la concurrenza illoiala). 
Las disposiziuns sa drizzan cunter la corrupziun d'uffizials svizzers e d'uffizialas svizras, cunter la corrupziun activa d'uffizials esters e d'uffizialas estras sco er cunter la corrupziun privata activa e passiva che duai uss vegnir persequitada d'uffizi. 
Per perfecziunar l'entir sistem po la regenza acceptar er ina participaziun da la Svizra a la cunvegna da la OECD davart cumbatter la corrupziun d'uffizials esters en fatschentas internaziunalas.
Da las vischnancasLa regenza approva la revisiun da la planisaziun locala da Lostallo ch'è vegnida fatga en vista ad ina nova pista da cursa per autos da model, la revisiun parziala da la planisaziun locala da Maladers concernent la deponia Cholplatz sco er tschertas midadas da la planisaziun locala da Tschlin. 
Approvadas vegnan las revisiuns parzialas da las constituziuns communalas da Bever, Pignia e Sent.
Fatgs dal persunalLa fin da settember 1998 èn ids en pensiun: -Enrico Caviezel, Strada, vier tar l'uffizi districtual da construcziun bassa a Scuol, -Johann-Josef Lerjen, Zizers, manader da project per meglieraziuns tar l'uffizi da meglieraziuns e mesiraziun e -Stefan Niggli, Grüsch, schef da l'uffizi per las scolas popularas e las scolinas.
-Raimund Klesse, naschì 1963, da Turitg e Winterthur, domicilià a Maiavilla daventa medi superiur en la clinica psichiatrica Waldhaus a Cuira. 
El entschaiva sia plazza tenor cunvegna.
Nova era per promover la cultura en il chantun GrischunPersunas activas professiunalmain sin il champ cultural pon s'annunziar immediat tar la nova "cumissiun per concurrenzas da la lavur culturala professiunala" per stipendis e contribuziuns per realisar ovras. 
Il termin dura fin mez november 1998.
Grazia a la nova lescha per promover la cultura vegnan megliuradas las cundiziuns generalas per la lavur culturala professiunala en noss chantun. 
L'emprima giada vegnan mess en concurrenza stipendis libers e contribuziuns per realisar ovras per promover a moda decisa artistas ed artists. 
Il sustegniment duai pussibilitar ad els da pudair sa deditgar pli intensiv a lur lavur, a l'art.
Tgi po s'annunziar per in sustegniment?
Per obtegnair in stipendi u ina contribuziun per realisar in'ovra pon s'annunziar persunas activas professiunalmain sin il champ cultural, ch'èn:- burgaisas u burgais dal chantun Grischun, u- domiciliads almain dus onns en il chantun Grischun, u- colliads a moda fitg stretga cun la cultura grischuna tras la tematica ed il lieu da lavur.
Plinavant vegnan pajadas contribuziuns mo ad artistas ed ad artists ch'èn sa cumprovads fingià cun ina tscherta capacitad e cun prestaziuns artisticas e che basegnan ina promoziun finanziala per sa sviluppar artisticamain vinavant.
L'autezza d'in singul stipendi liber munta a maximal 20'000 francs per onn. 
Per scolaziuns a scolas d'art svizras è cumpetent vinavant il post da stipendis chantunal. 
Ils stipendis da studi libers duain dar a las artistas professiunalas ed als artists professiunals la pusseivladad da pudair sa deditgar exclusivamain a la lavur artistica senza esser sut squitsch da furnir il davos in product terminà, senza l'obligaziun da dastgar sa scolar mo aifer ils cunfins naziunals. 
Cun ils stipendis da studi pon er vegnir sustegnids segiurns en ateliers da l'entir mund. 
Per contribuziuns per realisar ovras sto vegnir inoltrà a la cumissiun da concurrenza ina descripziun detagliada dal project. 
Ils petents e las petentas ston pudair sa legitimar davart il nivel professiunal da lur ovra.
Ulteriuras mesiras sin il champ da l'artSco furma speziala da contribuziuns per realisar ovras pon er vegnir concedids daners per "mesiras decisas sin il champ da l'art". 
Cun quai pon vegnir sustegnids lavurs concepziunalas, retschertgas u projects che megliureschan il Grischun sco regiun culturala.
Tar l'emprima publicaziun pon vegnir inoltradas dumondas per contribuziuns per realisar ovras, per stipendis da studi libers e per mesiras sin il champ da l'art, che pertutgan l'onn 1998.
La cumissiun da concurrenza sa cumpona da las sequentas tschintg persunas:- Flurin Caviezel, incumbensà per dumondas da cultura e da medias- Carlo Portner, president da la cumissiun chantunala per promover la cultura- Miguela Tamò, artista visuala- Peter Masüger, schurnalist da cultura- Valentin Bearth, architect.
Quest gremi vegn ad examinar las dumondas inoltradas, consultar experts per valitar ils projects e suttametter anc quest onn sias propostas a la regenza.
Grazia al fatg ch'il president da la cumissiun per promover la cultura è medemamain commember è garantì in contact permanent cun la cumissiun gia existenta. 
La cumissiun per promover la cultura vegn er a tgirar vinavant la gronda part da la promoziun culturala en noss chantun. 
A la cumissiun da concurrenza stat a disposiziun in budget total da 225'000 francs per onn. 
Cun quest import esi cler che betg tut las dumondas pon vegnir resguardadas, nun ch'il princip da la repartiziun eguala vegnia applitgà; tuts obtegnessan tuttina "pauc". 
Termin da consegna è ils 15 da november 1998.
La proxima publicaziun vegn ad avair lieu il favrer 1999.
Novas structuras en il departament d'educaziun grischunIl departament d'educaziun dal chantun Grischun ha terminà l'emprima fasa d'in process da svilup d'organisaziun e realisescha ussa las mesiras elavuradas. 
Questas portan ina structura d'organisaziun pli clera e novs instruments directivs.A basa da las midadas en il sectur da l'instrucziun en il decurs dals davos onns èn er las incumbensas dal departament d'educaziun daventadas adina pli extendidas e variadas. 
Per adattar il departament a la situaziun sociala midada e per esser preparà per svilups futurs, ha il chau dal departament d'educaziun, cultura e protecziun da l'ambient, cusseglier guvernativ Joachim Caluori, inizià avant circa in onn in process d'organisaziun sin basa vasta. 
L'emprima fasa da quest process è vegnida terminada cun l'inoltraziun d'in rapport voluminus. 
En la segunda fasa ston ins ussa realisar las mesiras mussadas si en il rapport.
Las mesiras las pli impurtantas dal rapport detaglià pon ins resumar sequentamain: -nova structura per il departament d'educaziun cun ierarchias orizontalas e relaziuns cleras da subordinaziun- novs instruments directivs- reglamentaziun cumplessiva da l'infurmaziun e la communicaziun- nova structura dal secretariat dal departament, tr.a. cun servetsch giuridic e post da lavur pedagogic/post da stab instrucziun- reordinaziun da l'uffizi per las scolas popularas e las scolinas- reordinaziun da l'uffizi per dumondas da la furmaziun superiura- independenza da l'uffizi per la furmaziun professiunala.
Tar quest project esi stà impurtant da l'entschatta naven d'integrar las persunas pertutgadas directamain. 
Gist sin il sectur da la furmaziun pon midadas exteriuras far in effect cumplain sulettamain sch'ellas vegnan er purtadas en l'intern.
Il process d'organisaziun è vegnì presidià dal cussegliader extern dr. 
Cyrill Häring, Basilea. 
El vegn ad accumpagnar - e cun quai a segirar - la realisaziun da las mesiras mintga quartal per la durada d'in onn.
Il chantun iniziescha la consultaziun per ina nova ordinaziun davart l'igiena da charnLa regenza ha inizià la procedura da consultaziun per in'ordinaziun nova davart l'igiena da charn. 
Il termin dura fin ils 27 da november 1998. 
Cun quest nov decret duai l'organisaziun da la controlla da charn vegnir adattada a las pretaisas da la lescha da victualias e vegnir structurada analogamain a la controlla da victualias sin ils trais secturs: veterinari chantunal, inspectader da charn e controlladers da charn. 
Da nov duai la controlla da charn succeder da princip tras veterinaris che vegnan elegids ed indemnisads da l'uffizi da veterinari. 
La regenza fixescha las tariffas da lur activitad.
Da las vischnancasApprovadas vegnan ina revisiun parziala da la planisaziun locala da Zizers, las constituziuns communalas da Ftan, Jenins e Nufenen sco er las leschas da taglia da Schlans e da Tinizong-Rona.
Prestaziuns da cumpensaziun per la Val Frisal, dentant betg per la Val MadrisLa vischnanca da Breil obtegna da la confederaziun mintg'onn pli che 100'000 francs sco contribuziuns da cumpensaziun per metter sut protecziun la Val Frisal sco cuntrada degna da protecziun da muntada naziunala. 
La vischnanca da Soglio (per la Val Madris) ed il chantun obtegnan perencunter nagut. 
Quai è il resultat da l'examinaziun da la confederaziun sin las duas dumondas per contribuziuns a favur da la Val Madris e la Val Frisal.L'onn passà ha la vischnanca da Breil inoltrà al chantun ina dumonda per contribuziuns da cumpensaziun. 
Questas contribuziuns duain cumpensar las perditas da metter sut protecziun la Val Frisal. 
Il medem ha er fatg la vischnanca da Soglio pertutgant la Val Madris. 
Il chantun ha tramess questas dumondas ensemen cun in agen postulat a l'uffizi federal per l'economia d'aua (UFEA). 
Dacurt ha quel prendì posiziun en ina prima decisiun pertutgant quests giavischs e quella n'è betg dal tuttafatg positiva.
Sa basond sin l'ordinaziun da la confederaziun davart la cumpensaziun da perditas tar l'utilisaziun da la forza idraulica (OCPF) han las calculaziuns dal UFEA demussà che la probabilitad d'ina realisaziun economica na saja betg dada en il cas da la Val Madris. 
Uschia scroda gia ina da las premissas essenzialas per pajar contribuziuns da cumpensaziun a la vischnanca da Soglio ed al chantun.
En il cas da la Val Frisal esi perencunter sa mussà che la dimensiun dal perimeter da protecziun da la vischnanca da Breil stoppia vegnir extendida tenor l'opiniun da l'uffizi federal d'ambient, guaud e cuntrada (UFAGC) per conceder il dretg da cumpensaziun. 
Ultra da quai èn accumplidas en quest cas tut las ulteriuras premissas per pudair pajar contribuziuns da cumpensaziun. 
La vischnanca da Breil dastga quintar cun ina contribuziun da cumpensaziun annuala da pli che 100'000 francs, premess che las votantas ed ils votants da la vischnanca acceptan las pretaisas che vegnan fatgas da la confederaziun. 
La durada da questas prestaziuns n'è anc betg fixada. 
Damai che l'import da cumpensaziun per il chantun na cuntanscha betg l'autezza minimala decisiva tenor la OCPF, obtegna il chantun dentant er nagut en il cas da la Val Frisal.
Suenter il cas da la "Greina" daventa pia pli probabel la Val Frisal il segund cas per pajaments da cumpensaziun en noss chantun. 
Per il cas da la Greina era vegnida fixada da lez temp ina regulaziun speziala ch'è sa basava - per mancanza da pratitgabladad da la OCPF - directamain sin la lescha federala davart il dretg d'aua. 
Tar la regulaziun speziala da lezza giada è l'autezza da la contribuziun da cumpensaziun bain er vegnida calculada tenor la surmenziunada OCPF, la repartiziun sin las vischnancas da Vrin, Sumvitg e sin il chantun è dentant succedida en relaziun da mintgamai dus tschintgavels per las vischnancas ed in tschintgavel per il chantun. 
Tar ina interpretaziun formalistica, dentant correcta da la OCPF avess la vischnanca da Vrin, che metta sut protecziun la gronda part dal plaun da la Greina, obtegnì praticamain nagut. 
Las prestaziuns da cumpensaziun a Vrin, Sumvitg ed al chantun Grischun èn dentant ina contribuziun per las perditas per metter sut protecziun la Greina. 
En cumparaziun cun ils avantatgs economics ch'ina realisaziun dal project avess purtà è quai dentant in import mudest.
Termin da grazia per la taxa d'alloschament tochen la fin da l'onn 2001La revisiun parziala da la lescha davart las vias ch'è vegnida acceptada dal pievel ils 27 da settember 1998 vegn messa en vigur il 1. da november 1998. 
Uschia vegn er abrogada la lescha davart la finanziaziun da las vias che datescha da l'onn 1962. 
Excepidas da quest'abrogaziun èn dentant las disposiziuns davart la taxa d'alloschament (artitgels 3 fin 9) che restan en vigur tochen la fin da l'onn 2001. 
Plinavant è la regenza autorisada da suspender l'abrogaziun da la taxa d'alloschament tochen la fin da l'onn 2004.
Contribuziuns culturalasPer las sequentas ovras ed occurrenzas culturalas vegnan concedidas contribuziuns e garanzias da deficit en l'import total da var 70'000 francs:- l'ediziun dal roman "Die Puppen von Zerbrau" da Hansjörg Zinsli,- l'ediziun dal cudesch "Spätgotische Flügelaltäre in Graubünden" (titel da lavur) entras la tgira chantunala da monuments (divers auturs e diversas auturas),- l'ediziun d'in cudeschs da la chasa da scola per il stgalim superiur a Pasqual da l'architect Valerio Olgiati entras Dino Simonett,- l'ediziun d'in catalog tar in'exposiziun da la fotografa Anna Lenz, Mastrils, a Cuira,- l'ediziun d'in catalog tar in'exposiziun da Christoph Draeger l'october/november 1998 en la chasa da cultura Rosengarten a Grüsch,- ils concerts d'atun 1998 dal club da jazz da Cuira, uschenavant che la citad da Cuira sa participescha,- tschintg concerts dal Pass-Chor Lai il december 1998 en il chantun,- il concert da s. 
Silvester 1998 da l'orchester sinfonic d'Engiadin'ota a Puntraschigna, Zuoz, Segl-Maria e Schlarigna,- quatter concerts da Bumaun dal Collegium Vocale Turitg ensemen cun l'ensemble artgist Musicuria en il chantun,- trais concerts dal chor "cantAurora" la fin d'october/l'entschatta da november 1998 en il chantun,- il concert da Roman e Dorothea Cantieni cun l'orchester da chombra Kaiserslautern dals 29 da matg 1999 a Cuira, uschenavant che la citad da Cuira sa participescha medemamain,- il film curt "Tobias" da Mike Eschmann en collavuraziun cun quatter realisaturs da film grischuns- il project "Natur - Kultur, Gegensätze und Übergänge" ed ulteriuras occurrenzas dal center cultural e da scuntrada "La Vouta" a Lavin (1998/1999), e- l'exposiziun da Zilla Leutenegger l'october/november 1998 a Turitg.
Contribuziuns da sportA las sequentas instituziuns resp. per ils sequents projects vegnan pajadas contribuziuns da sport-toto en l'import total da 54'500 francs:- al club da ballapei Lumnezia per cumprar in segapastget, in indriz da sprizzar cun uder ed in char per uders sco er ina maschina per marcar la plazza,- a l'Unione sportiva Gloria Leggia per cumprar in tractor da segapastget e per sanar e midar l'edifizi da club,- al club da hockey Bravuogn per cumprar bandas cun indrizs da segirtad e per construir garderobas e localitads da material,- a l'uniun da gimnastica da dunnas Bravuogn per construir ina plazza da tut'aura e da gieu cun garderobas e localitads da material, e- a l'uniun da tir Avras per construir in stan da tir da 50 meters.
Vi dals custs imputabels da 6.12 milliuns francs vegn segirada ina contribuziun da construcziun da 50 pertschient.
Envers l'uffizi federal per communicaziun sustegna la regenza la dumonda da concessiun d'Arosa turissem per il manaschi da "Teletext Arosa".
Approvada vegn la revisiun parziala da la planisaziun locala da la vischnanca da Ruschein en connex cun ina nova zona da mastergn Caldun/Sut Baselgia.
Viafier moderna: Avantatgs per il GrischunExplicaziuns davart il project da fintp dal president da la regenza Luzi BärtschIls 29 da november 1998 decida il pievel svizzer davart la modernisaziun da las viafiers. 
L'object dal project da la fintp furma la finanziaziun dals quatter projects da gronda dimensiun, VIAFIER 2000, NVTA, colliaziun da la Svizra da l'ost e dal vest cun la rait europeica d'auta prestaziun e la protecziun encunter la canera da las viafiers. 
Per la modernisaziun da las viafiers svizras duai vegnir mess a disposiziun aifer in interval da 20 onns in import total da var 30 milliardas francs. 
Da quels crodan dentant mo 13,6 milliardas francs u var 45 pertschient sin la NVTA. 
Ils ulteriurs meds vegnan impundids per ils ulteriurs projects. 
Per plirs motivs esi en l'interess dal Grischun ch'il pievel ed ils chantuns acceptian il project da la fintp.
Levgiament da la via dal San Bernardino dal traffic pesantLa regenza è s'exprimida repetidamain encunter in corridor da transit per camiuns da 40 tonnas sin la ruta dal San Bernardino. 
Quest postulat giustifitgà sa lascha dentant realisar mo, sche la viafier dispona da capacitads sufficientas per transportar il traffic da martganzia. 
Questas capacitads vegnan stgaffidas cun la NVTA e distgiargian l'axa dal San Bernardino dal traffic pesant.
Colliaziun dal Grischun al concept VIAFIER 2000Cun la realisaziun dal concept VIAFIER 2000 vegnan a cursar mintg'ura in IC ed in tren direct tranter Turitg e Cuira. 
En cumbinaziun cun l'avertura dal Vereina ha quai per consequenza considerablas reducziuns dal temp da viadi sin la rait da la VR. 
La realisaziun dal concept VIAFIER 2000 cundiziunescha dentant il prim amplificaziuns sin la ruta da la VFF tranter Turitg e Cuira ed in schlargiament da la staziun da Cuira. 
Quests projects d'infrastructura e cumbinà cun quels la realisaziun dal concept VIAFIER 2000 pon vegnir realisads mo en cas ch'il project da fintp vegn acceptà.
Cuntinuaziun da las amplificaziuns sin la ruta da la VF e da la FA en SurselvaLa colliaziun pertutgant il traffic dal plazzal da gronda dimensiun "plazzal intermediar Sedrun" succeda sin la ruta sursilvana da la VR e da la Viafier Furca Alpsur (FA). 
Questa lingia vegn amplifitgada correspundentamain. 
La confederaziun e la VFF han garantì in import da 120 milliuns francs per las investiziuns necessarias. 
Cun questas investiziuns vegnan stgaffidas valurs durablas per las duas viafiers en il Grischun. 
Actualmain èn realisads singuls projects, auters èn en construcziun e per ils ulteriurs projects èn las permissiuns vegnidas dadas. 
Questas lavurs pon vegnir cuntinuadas mo en cas ch'il project da la fintp vegn acceptà. 
Cas cuntrari na pon betg vegnir realisads novs projects ed ils projects ch'èn en construcziun ston vegnir etappads. 
Consequenzas engrevgiantas avess quai spezialmain per l'amplificaziun da la staziun da Mustér.
Sanaziuns encunter la canera sin la rait da la VREr las viafiers ston observar las limitas da canera fixadas. 
Las alitas da canera duain vegnir reducidas oravant tut a la funtauna. 
Persuenter èn necessaris ils meds correspundents per la renovaziun dals vaguns. 
Quests meds vegnan mess a disposiziun cun il project da la fintp. 
Giudiders da las sanaziuns encunter la canera èn pia las viafiers ed ils abitants pertutgads.
Finanziaziun speziala per tut ils projects da gronda dimensiunLa finanziaziun da tut ils projects da viafiers da gronda dimensiun succeda or d'in fond lià ad in intent specific. 
Alimentà vegn quest fond principalmain da la taxa pauschala resp. dependenta da la prestaziun sin il traffic da camiuns pesants. 
Questa finanziaziun speziala garantescha ch'ils projects da viafier da gronda dimensiun na vegnan betg finanziads sin donn e cust d'autras incumbensas dal stadi (p. ex. il traffic regiunal).
Indirectamain vegnan er distgiargiadas uschia las finanzas ordinarias da la confederaziun. 
La soluziun cun il fond ha pia gronds avantatgs per il chantun Grischun sco retschavider da considerablas prestaziuns da transfer da la confederaziun, cumpareglià cun ina finanziaziun dals projects da viafier da gronda dimensiun ord meds ordinaris dal tegnairchasa federal.
Mintga project d'impurtanza ha avantatgs e dischavantatgs. 
Ord vista dal chantun Grischun survargan dentant ils avantatgs cleramain tar il project da la fintp. 
Spezialmain sa laschan realisar meglier ils interess ch'èn impurtants per il Grischun. 
In'acceptaziun dal project munta perquai per noss chantun in cler progress ord vista da la politica da traffic.
Emprima acziun per sa deliberar da ballast tar il dretg chantunal en december 1998Suenter in'analisa fundada ha il chantun Grischun entschavì questa primavaira in project enfin uss unic en Svizra che vul far urden cun il dretg chantunal sin tut ils stgalims. 
Sin l'entschatta december entran en vigur ils emprims pass concrets: 68 ordinaziuns da la regenza vegnan abrogadas e 92 vegnan midadas.
Il project "Essenzialisaziun e flexibilisaziun da la giurisdicziun e da l'applicaziun dal dretg" (EFLAD) ha l'intenziun d'augmentar la qualitad da las reglamentaziuns ed activitads dal stadi. 
Memia bleras reglamentaziuns per part betg necessarias impedischan in agir administrativ flexibel e confurm als basegns e restrenschan ils spazis libers per privats. 
Per quest motiv duai la quantitad da las reglamentaziuns dal dretg chantunal vegnir reducida.
Il project EFLAD stat sut la direcziun d'ina gruppa da project che vegn manada da la chanzlia chantunala. 
Ella sa cumpona da represchentants da mintga departament e vegn accumpagnada scientificamain da prof. 
Georg Müller, docent da dretg public ed administrativ sco er da scienza da legislaziun a l'universitad da Turitg.
Progress tenor planIls progress dal project EFLAD succedan tenor plan. 
A partir da la primavaira 1997 han ins fatg urden duront in onn en il guaud da paragrafs grischun. 
Passa 100 emploiads chantunals han mintgamai prendì sut la marella critica lur sectur a maun d'ina glista detagliada. 
Da questa "controlla da l'effectiv" è vegnì fatg in rapport extendì ch'infurmescha tgenins dals decrets chantunals che pon vegnir midads u abrogads.
Suenter che la fasa d'analisa era terminada ha la gruppa da project EFLAD proponì l'emprim pass operativ ch'è vegnì approvà da la Regenza avant curt. 
Sin il sectur da las ordinaziuns da la regenza datti ina clerificaziun marcanta: 68 decrets vegnan abrogads dal tuttafatg, 92 vegnan midads dal tut u per part (ils decrets pertutgads vegnan publitgads en la collecziun ufficiala da leschas). 
Quest pachet cumpiglia tut las ordinaziuns da la regenza che pon vegnir abrogadas u modificadas senza resguard al dretg superiur. 
Quest emprim pass maina gia ina "deliberaziun da ballast" e meglieraziun considerabla, senza dentant cuntanscher las finamiras centralas dal project. 
Quellas vegnan visadas cun ils proxims pass dal project che vulan effectuar insatge sin il sectur da las leschas ed ordinaziuns dal cussegl grond. 
Sin quel sectur ha il pievel, resp. il cussegl grond las cumpetenzas. 
Igl è previs da terminar la part principala dal project EFLAD fin la mesadad da l'onn 2000.
Legitimaziun democraticaIl project EFLAD sa basa sin il program da la regenza 1997-2000. 
Sut il titel "Administraziun chantunala ed organisaziun statala effzienta e vicina al burgais" vegn explitgà: "Differents secturs da l'activitad statala en il Grischun pateschan d'ina gronda densitad da reglamentaziuns ch'engrevgiescha in agir administrativ flexibel e confurm als basegns. 
Projects sco NPM han mo in senn sch'ins reducescha a medem temp la quantitad da las reglamentaziuns. 
La regenza ha gia mussà sia veglia da far quai cun la consegna dal rapport da deregulaziun. 
Il potenzial da reducziun pon ins mo eruir cun in'examinaziun integrala dal dretg en vigur en quai che concerna las pussaivladads d'abrogar, reducir e concentrar. 
Parallel a la reducziun da la quantitad da las reglamentaziuns esi da sclerir concretamain co ins po applitgar las reglas che restan a moda flexibla ed en il rom da las pussaivladads giuridicas." 
En la sessiun da matg 1996 ha il cussegl grond prendì enconuschientscha dal program da la regenza. 
Il project EFLAD è vegnì discutà manidlamain e las mesiras correspundentas han chattà sustegn.
Procedura da consultaziun a la confederaziunVisavi la confederaziun prenda la regenza posiziun concernent la midada da l'ordinaziun davart las taxas directivas sin cumbinaziuns organicas svapurantas (VOC) e tar il plan real da conducts da transmissiun electrics.
A medem temp vegn proponì da sursaglir l'emprim stgalim da taxa d'in franc per kilo VOC e d'anticipar per in onn il segund stgalim cun dus francs. 
La regenza grischuna na fa nagin'opposiziun cunter las midadas proponidas. 
Las premissas per in'execuziun irreproschabla vegnan meglieradas considerablamain, senza ch'ins stoppia desister d'insatge tar las finamiras da la politica da mantegnair l'aria pura e senza che l'efficacitad da la taxa vegnia pregiuditgada.
Il plan real prevedì per ils conducts da transmissiun electrics vul sclerir a lunga vista e globalmain en tge valladas u territoris ch'ins possia crear in corridor per in trassé da conducts ch'è pir da definir pli tard. 
El duai mussar co ils projects da conducts d'auta tensiun s'integreschan en la rait da transmissiun existenta en Svizra da las ovras electricas e da la VFF e co ins accordescha l'ulteriura planisaziun sin il stgalim federal e chantunal. 
Il plan real è il resultat d'ina collavuraziun da plirs onns d'autoritads federalas e chantunalas, ovras electricas ed organisaziuns da l'ambient en il rom dad Energia 2000. 
La regenza grischuna po approvar quest plan sulettamain sut las sequentas premissas: il plan real ha da sa restrenscher a las structuras da basa da la rait da conducts d'auta tensiun dal provediment general a partir da 200kV e, sche la rait da la viafier ha insumma da vegnir integrada, a la rait da colliaziun a partir da 130 kV, el ha da resguardar las colliaziuns cun la rait europeica ed ha d'abrogar pass da la procedura actuala per pudair cuntanscher ina simplificaziun effectiva.
Agid umanitarIl chantun Grischun sustegna en il rom da sias pussaivladads finanzialas projects da svilup e d'agid en cas da catastrofas a l'exteriur. 
La regenza paja contribuziuns en la summa totala da 38'000 francs a las sequentas instituziuns:- Crusch cotschna svizra en favur da las acziuns d'agid per las victimas da l'inundaziun a Bangladesh ed en China,- Terre des Hommes en favur dal project d'agid als uffants cunter Aids en Uganda,- Paun per tuts en favur dal project SAHANIVASA (sustegn da lavurantas e lavurants agriculs senza terren e purs pitschens) en Andhra Pradesh, India,- Médecins sans Frontières en favur dal sustegn tecnic da la rait da sanitad en la regiun da Salamago, Etiopia,- Swisscontact en favur dal program per promover ils mastergns en Bolivia, e- Amis svizzers dals vitgs per uffants SOS en favur da la construcziun d'in vitg per uffants a Korca, Albania.
Ord las vischnancasDa princip han ins approvà ils projects preliminars per la renovaziun/sanaziun da la chasa da scola dal vitg e da la chasa da scola cotschna a Tusaun. 
Vi dals custs calculads da ca. 1.25 milliuns francs vegnan messas en vista contribuziuns chantunalas da 17.5 pertschient.
La nova lescha da construcziun da Churwalden vegn approvada cun ina remartga.
Fatgs da persunalA la fin d'october vegnan pensiunads:- Adrian Bernegger, Claustra, vier tar l'uffizi districtual da construcziun bassa Tavau,- Christian Capaul, Domat/Ems, polizist chantunal, e- Enrico Turganti, Grono, manader dal center social regiunal Moesa.
El entschaiva il schaner 1999,- Alexander Hänni, naschì il 1962, da Gerzensee BE, a Trimmis, daventa sin l'entschatta da schaner 1999 manader dal ressort cussegliaziun tar l'uffizi d'informatica, e- Marcel Suter, naschì il 1965, dad Oberentfelden AG, a Cuira, daventa collavuratur giuridic da l'inschigner superiur tar l'uffizi da construcziun bassa. 
El entschaiva il marz 1999.
Implants da protecziun civila en il Grischun pudessan dar albiert a fugitivs dal KosovoSch'il dumber da fugitivs resta constant, duain ils numerus fugitivs da la provinza Kosovo che vegnan attribuids al chantun Grischun vegnir alloschads e tgirads en differents implants da protecziun civila.
Dapi il settember 1998 è il dumber da requirents d'asil s'augmentà considerablamain er en il Grischun e las structuras d'alloschi existentas èn utilisadas cumplettamain. 
Cun quai è il Grischun confruntà cun ina situaziun extraordinaria, per la quala ins ha da chattar mesiras correspundentas.
Sch'i n'è betg pussaivel da metter a disposiziun plazzas d'alloschi en dumber sufficient sin la via tradiziunala, ston ins trair a niz ils implants da protecziun civila. 
Tenor las valitaziuns actualas vegnan ins a duvrar 200 fin 400 plazzas. 
En ina emprima fasa duain quellas vegnir creadas a Cuira, Domat/Ems, Igis, Tumein e Tusaun. 
En cas da basegn pli grond pudess ins er occupar ils implants da Klosters-Serneus, Glion, Maienfeld, Malans, Breil/Brigels, Celerina/Schlarigna, Silvaplauna e Segl en Engiadina. 
La basa legala furma la lescha davart l'agid en cas da catastrofas.
Ils requirents d'asil obtegnan primarmain assistenza tras il persunal da l'uffizi da servetsch social. 
En cas da basegn pon ins er engaschar ils commembers da la protecziun civila. 
Quels vegnan er convocads per garantir il manaschi tecnic dals implants. 
Per eventualas incumbensas da surveglianza pon ins engaschar ultra da la polizia chantunala er societads da surveglianza privatas.
Il chau dal departament da giustia, polizia e sanitad, cusseglier guvernativ Peter Aliesch, determinescha il temin ed il lieu da l'alloschi d'urgenza en ils implants da protecziun civila, entant che Hans Gasser, schef dal stab directiv chantunal, vegn a convocar en cas da basegn il dumber necessari da persunas obligadas al servetsch da protecziun civila.
Per pudair dumagnar l'augment massiv d'interrogaziuns da fugitivs e per pudair reglar en urden las proceduras èn ultra da quai da prender en mira mesiras persunalas e d'infrastructura tar l'uffizi da servetsch social, l'uffizi da polizia e tar la polizia d'esters.
La part da las vischnancas vi dals custs per engaschar commembers da la protecziun civila va a cust da l'uffizi da servetsch social resp. da l'uffizi federal per fugitivs.
L'uffizi da servetsch social organisescha alloschis per fugitivs dal KosovoCausa ch'il grond dumber da novs requirents d'asil vegn probablamain a restar constant fin la primavaira 1999 e perquai che l'affittanza d'abitaziuns pli pitschnas na po betg satisfar al basegn d'alloschament, sto l'organisaziun d'asil pudair prender a fit ulteriuras immobiglias pli grondas sco albiert collectiv.
Sin il 1. da december 1998 vegn avert in nov center da dimora transitoria en la chasa da persunal d'ina interpresa da construcziun a la Schönbühlstrasse 10 a Cuira. 
Il center ha plaz per ca. 100 persunas. 
La recrutaziun dal persunal d'assistenza è instradada.
Il svilup sin il sectur da novs requirents d'asil en il Grischun è vegnì pli problematic. 
Las structuras d'alloschi d'enfin uss èn cumplettamain tratgas a niz ed utilisadas dal tuttafatg dapi la mesadad d'october. 
L'uffizi da servetsch social s'occupa actualmain da l'evaluaziun d'ulteriuras offertas per immobiglias. 
A basa da la situaziun actuala ston vegnir creadas en il proxim temp ulteriuras 200 plazzas.
"aua extrema" per l'EXPO.01, la direcziun dal project vegn publitgadaIl project dals chantuns da la Svizra orientala per l'EXPO.01 avanzescha. 
La giunta directiva vegn a publitgar proximamain il project general "aua extrema"."
aua extrema" è il project da la conferenza da las regenzas dals chantuns da la Svizra orientala per l'EXPO.01. 
La skizza dals chantuns da la Svizra orientala per il project, la quala è vegnida approvada da l'EXPO.01 duai mussar a las visitadras ed als visitaders da l'EXPO la Svizra orientala sco ina part variada e segira da la Svizra, sco er far endament ils chantuns da la Svizra orientala sco partenaris eguals, productivs e fidaivels. 
L'aua daventa qua il purtader da quests messadis tematics. 
Ultra da las exposiziuns sin las quatter "arteplages" da l'exposiziun naziunala èn previsas er ulteriuras preschentaziuns culturalas e programmads dis regiunals. 
Per render attenta la Svizra orientala e ses chantuns e pajais vaschins gia ordavant da la contribuziun, èn planisadas uschenumnadas "gwundertrugga". 
Quellas duain vegnir plazzadas a moda flexibla e surprendenta en l'entira Svizra orientala ed en ses chantuns e pajais vaschins.
Ina presidenta è elegidaIls chantuns da la conferenza da las regenzas dals chantuns da la Svizra orientala culs chantuns Appenzell dador e dadens, Glaruna, Grischun, Son Gagl, Schaffusa e Turgovia èn ils purtaders dal project "aua extrema". 
Ina giunta directiva, en la quala las regenzas da quests chantuns da la conferenza da las regenzas dals chantuns da la Svizra orientala han delegà mintgamai in commember da la regenza, è responsabla per realisar la skizza dal project. 
A chaschun da la dieta a Näfels è vegnida elegida la directura dal departament da sanitad dal chantun Appenzell dador, Alice Scherrer-Baumann sco presidenta da la giunta directiva.
La gruppa accumpagnanta è confermadaLa giunta directiva ha confermà la funcziun da la gruppa accumpagnanta ch'ha elavurà la skizza dal project sut la direcziun da Canisius Braun da la chanzlia chantunala da Sogn Gagl. 
Questa gruppa accumpagnanta vegn sustegnida da las realisaturas e dals realisaturs dal project "aua extrema" e vegn ad integrar en las decisiuns da detagl ils interess da tut ils chantuns da la Svizra orientala. 
Ella vegn dentant er ad observar incumbensas da coordinaziun e da controlling ed a sustegnair l'activitad da la giunta directiva. 
Entant che l'administraziun da finanzas dal chantun Son Gagl operescha sco post da finanzas, ha la controlla da finanzas dal chantun Turgovia l'incarica da reveder il quint.
Publicaziun anc en il novemberLa giunta directiva ha decidì da publitgar l'inserat per la direcziun generala dal project per "aua extrema" vers la fin da november. 
Dal champ d'incumbensas da questa direcziun fa part: elavurar il concept general a basa dal Corporate Design e las directivas da furmaziun da l'EXPO.01, planisar la strategia dals eveniments per la contribuziun dals chantuns da la Svizra orientala a l'Expo, publitgar ed organisar las concurrenzas d'ideas per ils projects d'arteplage e da la gwundertrugga sco er coordinar ils programs generals, ils dis d'eveniment ed ils dis chantunals. 
Secapescha che er la coordinaziun cun l'EXPO.01 fa part dal carnet da duairs da la direcziun generala dal project. 
Per incarica dals chantuns da la Svizra orientala vegn la direcziun dal project ad avair a disposiziun in preventiv total da probablamain dapli che nov milliuns francs per duvrar a moda raschunaivla per ina preschentaziun marcanta. 
La publicaziun succeda a moda confurma a la GATT tenor il dretg da submissiun dal chantun Grischun, e quai en ils Fegls uffizials dals chantuns da la Svizra orientala, dentant cun la resalva che l'EXPO.01 permetta, suenter l'approvaziun dal project, er la garanzia da finanziaziun or dal fond da solidaritad dals chantuns.
Dis chantunalsLa giunta directiva da la conferenza da las regenzas da la Svizra orientala è s'occupada er dals dis chantunals che vegnan ad avair lieu a chaschun da l' EXPO.01. 
Las directivas da furmaziun ch'èn vegnidas messas en discussiun da la direcziun da l'Expo, duain anc vegnir meglieradas ord vista dals chantuns da la Svizra orientala. 
Quai duai succeder a chaschun d'ina conferenza, a la quala ha envidà la direcziun da l'Expo. 
Spezialmain giavischa la giunta directiva ina vasta libertad d'agir per la furmaziun tematica sco er cleras offertas pertutgant l'infrastructura che vegn a star a disposiziun als chantuns. 
Dal rest èn ils chantuns independents per furmar e realisar ils dis chantunals e la coordinaziun duai sa restrenscher sin in minimum indispensabel.
La regenza approva la contribuziun d'investiziun a la Viafier reticaL'uffizi federal da traffic ha suttamess al chantun in sboz per la 26avla cunvegna davart l'agid d'investiziun a la Viafier retica (VR). 
Cun resalva da la consutsignaziun tras las ulteriuras partidas dal contract vegn ella approvada da la regenza. 
Ils meds vegnan utilisads per renovar la surstructura (2 milliuns francs), per midar otg chars da persunas (4 milliuns francs) sco er per recumprar diesch chars da cupitgar dal Vereina (1.1 milliuns francs). 
Tenor la clav da repartiziun valaivla resultan 18 pertschient u 1.278 milliuns francs per il chantun. 
Ils meds vegnan resguardads en il preventiv chantunal ed en il plan da finanzas.
Da las vischnancasApprovadas vegnan la revisiun parziala da la lescha davart las taxas da cura e da sport sco er davart las taxas per promover il turissem da Parpan e la constituziun da Pratval.
Planisaziun d'avertura turistica Parsenn/Fondei/Fideriser Heuberge: Ulteriurs scleriments èn necessarisIls resultats da la consultaziun pertutgant l'avertura turistica dal territori da Parsenn/Fondei/Fideriser Heuberge èn qua. 
Els pretendan scleriments cumplementars e pli detagliads che duain esser avant maun l'entschatta 1999.L'entschatta da fanadur 1998 è vegnì dà en consultaziun il studi davart la planisaziun d'avertura turistica dal territori da Parsenn/Fondei/Fideriser Heuberge. 
Ils resultats èn uss qua. 
Els pretendan scleriments cumplementars e pli detagliads. 
Sa basond sin quels duai vegnir elavurà l'entschatta 1999 in concept d'utilisaziun e d'avertura. 
Quel duai alur vegnir rectifitgà tranter las vischnancas, las regiuns e las pendicularas pertutgadas. 
Il concept rectifitgà vegn silsuenter ad esser la basa per las planisaziuns directivas e d'utilisaziun sco er per las proceduras da concessiun e da permissiun da construir per implants turistics da transport en quest territori.
Posiziuns cuntraversasIls resultats da la consultaziun pertutgant il studi davart la planisaziun d'avertura turistica Parsenn/Fondei/Fideriser Heuberge èn cumpigliads en in rapport evaluativ. 
Differentas instanzas consultativas giavischan, en vista a l'ulteriura planisaziun, che la preschenta basa per decider vegnia elavurada pli detagliadamain en tscherts secturs. 
Quai concerna d'ina vart il basegn, la rentabilitad, la finanziabilitad sco er las consequenzas pussaivlas sin ils territoris da skis vaschins. 
Da l'autra vart vegni dà impuls per cumplettar las pendicularas da Schatzalp e da Strela, las pistas e las vias da schlieusas giu val, las consequenzas sin il territori, la qualitad ecologica ed il traffic sco er per eventualas mesiras da cumpensaziun (asils da selvaschina resp. territoris serrads per skiunzs da variantas).
Entant ch'ils implants d'apport dal circul da Tavau restan per gronda part incontestads per il territori da Parsenn, vegnan fatgas constataziuns divergentas e per part cuntraversas pertutgant ils implants d'apport dal Partenz (varianta Fideris/Fideriser Heuberge e varianta Serneus-Büel/Kreuzweg). 
Las vischnancas dal Partenz (senza Claustra-Serneus) e Tavau s'expriman per exempel a moda positiva davart il preschent concept da studi e beneventeschan en general in nov implant d'apport davent da Fideris. 
A la vischnanca da Claustra-Serneus pari memia baud da fixar e da realisar in implant d'apport dal Partenz. 
Quai tranter auter per resguardar la situaziun dal turissem da skis, las prioritads d'investiziun, la situaziun finanziala da la vischnanca ed ils interess dal turissem. 
Las federaziuns ecologicas percunter sa defendan da princip cunter il fatg, ch'il territori da skis duai vegnir amplifitgà.
Las variantas d'apport en il Partenz pon vegnir giuditgadas a moda conclusiva pir, sch'ina ulteriura basa per decider è avant maun. 
Per quest motiv vul la cumissiun da coordinaziun far ulteriurs scleriments per il plan d'avertura turistica (studi cumplementar; studi pli detaglià tras las pendicularas), elavurar in sboz per in concept d'utilisaziun e d'avertura e rectifitgar quel silsuenter cun ils purtaders regiunals da decisiun.
Accordar las variantas d'apport sur la regiunIl svilup turistic en mira prevesa implants d'avertura sur la regiun. 
Er las mesiras d'utilisaziun e da protecziun ston vegnir accordadas sur la regiun. 
Perquai duai la decisiun da varianta per ils implants d'apport dal Partenz succeder en il rom dal concept d'utilisaziun e d'avertura. 
Quel è ultra da quai la basa per giuditgar la cumpatibilitad cun il territori e cun l'ambient e per ponderar ils interess tras las autoritads cumpetentas en il rom d'ina valitaziun generala. 
Il concept cunvegnì duai la finala vegnir integrà en ils plans directivs da las regiuns Partenz, Scanvetg e Tavau e sbuccar en las revisiuns da las planisaziuns localas actualas da las vischnancas pertutgadas. 
I fa prescha, perquai che en singulas vischnancas (p.ex. 
Tavau) id existan gia planisaziuns e projects concrets ch'èn pronts per vegnir examinads ed approvads respectivamain concessiunads.
Las vischnancas da Langwies e da Fideris èn s'exprimidas, tras in conclus da la radunanza communala, a moda positiva pertutgant l'amplificaziun dal territori da skis en il Fondei dadens respectivamain sin il territori da las Fideriser Heuberge. 
Quest conclus documentescha la voluntad politica da questas vischnancas da realisar il concept d'avertura.
La cumissiun da coordinaziun ed ils purtaders da la planisaziun ch'èn reunids en la gruppa da coordinaziun sa stentan sin tut ils stgalims per realisar ina planisaziun averta, cun cleras finamiras ed accordada da tuttas varts. 
L'obligaziun da planisar e d'accordar ch'è fixada en la lescha davart la planisaziun dal territori premetta ultra da quai che las autoritads e las gruppas d'interess pertutgadas collavureschian a moda intensiva.
Collavuraziun interchantunala en la furmaziun professiunalaDiesch chantuns sa reuneschan en ina cuminanza d'interess per l'infurmatica en la furmaziun professiunala. 
Ils chantuns commembers han chattà ina soluziun cuminaivla per l'infurmatica cun l'applicaziun speziala KOMPASS, e quai per executar la lescha davart la furmaziun professiunala. 
Grazia a la reuniun pon ins reagir pli spert e pli favuraivel en ils singuls chantuns sin las midadas da las incumbensas executivas en la furmaziun professiunala.
Ils chantuns Basilea-Champagna, Grischun, Lucerna, Schaffusa, Soloturn, Son Gagl, Turgovia, Vad, Zug e Turitg èn sa reunids a basa da la collavuraziun resultada ils davos onns per executar la lescha davart la furmaziun professiunala en la "cuminanza d'interess per l'infurmatica en la furmaziun professiunala". 
La collavuraziun è resultada dal svilup d'ina soluziun per EED tras l'uffizi per la furmaziun professiunala dal chantun da Son Gagl a l'entschatta dals onns 80. 
Ella è s'approfundada pli e pli cun sviluppar cuminaivlamain in'applicaziun speziala per ademplir las incumbensas executivas en la furmaziun professiunala. 
L'applicaziun speziala "KOMPASS" è vegnida sviluppada ils onns 1990 fin 1992 tras ils chantuns da Son Gagl e da Turitg ed è vegnida finanziada anticipadamain dal chantun da Son Gagl. 
Ils ulteriurs uffizis per la furmaziun professiunala che fan uss part da l'uniun èn s'acquistads "KOMPASS" en licenza ils onns 1993 fin 1997.L'applicaziun speziala "KOMPASS" cumpiglia ils champs surveglianza da l'emprendissadi, examen final da l'emprendissadi, cussegliaziun professiunala, curs, statisticas, subvenziuns, finanzas sco er stipendis ed emprests. 
Ella è er la basa per la bursa da plazzas d'emprendissadi che vegn publitgada da quests chantuns en l'Internet.
En consequenza da la midada tecnologica sa midan las pretaisas als emprendissadis professiunals adina pli spert. 
Questas midadas han in effect er sin l'execuziun da la furmaziun professiunala e chaschunan adattaziuns en las soluziuns da l'infurmatica. 
Cun in'applicaziun speziala unifitgada e cun la repartiziun dals custs ch'è daventada pussaivla tras quella, pon ins far adattaziuns e svilups ulteriurs a moda bler pli bunmartgada. 
Ina preschentscha cuminaivla vers terzas persunas vegn spetgada er per il mantegniment.
Da l'uffizi da contabilitad a l'administraziun da finanzasTar il departament da finanzas e militar dal Grischun vegn organisà da nov il sectur dals fatgs da finanzas. 
Las incumbensas vegnan detretschadas e structuradas en ils sequents secturs: prestaziuns strategicas, prestaziuns operativas ec incumbensas da controlla. 
Il sectur strategic resta tar il secretariat dal departament. 
L'uffizi da contabilitad vegn a surpigliar da nov tut las incumbensas operativas sin il sectur da las finanzas e da la contabilitad, entant che la controlla da finanzas sa concentrescha sin sias incumbensas da controlla. 
En il rom da questa reorganisaziun vegnan transferidas tut las lavurs operativas en connex cun l'elavuraziun dal preventiv e dal plan da finanzas da la controlla da finanzas a l'uffizi da contabilitad. 
En vista al champ d'incumbensas extendì considerablamain vegn l'uffizi da contabilitad rinforzà persunalmain e renumnà davent dal 1. da schaner 1999 en administraziun da finanzas.
La direcziun da la nova administraziun da finanzas cumpetta al schef da fin uss da l'uffizi da contabilitad, Willi Benz, contabilist diplomà. 
El surpiglia il sectur d'incumbensas da la contabilitad statala/dal quint chantunal. 
El vegn assistì dals manaders da secturs Peter Crufer, contabilist diplomà e substitut dal directur (preventiv, plan da finanzas, quint dals custs, controlling), Werner Meng, spezialist da banca diplomà (tresoreria, Cash management) e Christian Cadalbert (EED, logistica).L'adressa exacta è: Administraziun da finanzas dal chantun Grischun, Steinbruchstrasse 18-20, chascha postala, 7001 Cuira.
Contribuziuns da sport-totoLa regenza conceda contribuziuns da sport-toto en l'import total da var 42'600 francs a las sequentas uniuns: -Secziun CAS Tavau vi da la construcziun nova da la camona da Kesch, -BTV Cuira sport per impedids per acquistar duas novas sutgas da rodas per curs da nudar, ed al -Club da skis Ruschein per cumprar in runal pitschen "Pony 1000".
Vi dals custs imputabels da var 1.3 milliuns francs vegnan segiradas contribuziuns chantunalas da construcziun da 50 pertschientIl project per ina construcziun nova da la chasa da scola primara (segunda etappa) a Jenaz vegn approvà definitivamain cun directivas. 
Vi dals custs imputabels da var 3.4 milliuns francs vegnan segiradas contribuziuns chantunalas da construcziun da 25 pertschient.
Il project per l'engrondiment da la chasa da scola a Scharans vegn approvà da princip cun remartgas. 
Vi dals custs imputabels d'investiziun da var 885'000 francs vegnan empermessas contribuziuns chantunalas da construcziun da 25 pertschient.
Approvada vegn la revisiun parziala da la constituziun da la vischnanca da Müstair.
Ina lescha per nossa banca chantunalaExplicaziuns da cusseglier guvernativ Aluis Maissen per la votaziun dals 29 da november 1998La banca chantunala grischuna - la banca da tut las Grischunas e da tut ils Grischuns, perquai ch'ella appartegna finalmain al chantun ed uschia al pievel grischun - ha lavurà fitg bain dapi onns, cuntanschì resultats allegraivels ed intensivà fermamain sia posiziun tranter las bancas chantunalas da noss pajais. 
In mussament per questas prestaziuns è il fatg che nossa banca chantunala grischuna (BCG) dispona da considerabels agens meds; sa referind a l'uschenumnada garanzia tras agens meds figurescha la BCG sin ils emprims rangs da la Svizra. 
Quest'observaziun calma e relativescha duraivlamain l'uschenumnada "garanzia chantunala" cun l'obligaziun eventuala che resulta da quella per il chantun. 
Uschè ditg che la BCG posseda avunda agens meds, na sto il chantun segir betg pajar. 
Questa buna situaziun da partenza, per la quala i n'è betg il davos d'engraziar a la direcziun da la banca ed a l'autoritad da la banca sco er a tut las collavuraturas ed a tut ils collavuraturs da la banca per lur lavur cumpetenta e responsabla durant blers onns, esi da prender per chaschun da crear ina nova basa legala per nossa banca dal chantun. 
Quai succeda la fin d'emna dals 29 da november, premess ch'il pievel acceptia il project da votaziun che garantescha las cudiziuns generalas a la BCG per pudair exister cun success er en il futur en in ambient che sa mida spert.
Ils statuts dal cussegl grond ch'èn en vigur e derivan da l'onn 1970 cuntegnan diversas disposiziuns da natira organisatorica, strategica ed operativa. 
Oz na chapescha ins betg pli senz'auter il connex intern da quellas. 
Il cuntegn da quests statuts na pudeva quasi pli star a pèr cun il svilup rasant sin il sectur da bancas. 
Durant ils davos onns èn ultra da quai daventadas cleramain pli rigurusas las prescripziuns federalas per las bancas chantunalas pertutgant la surveglianza e la controlla.
Cun transferir ils statuts en ina nova lescha han ins pudì integrar las novas prescripziuns dal dretg federal en la legislaziun chantunala. 
Ultra da quai vegnan las votantas ed ils votants grischuns en il futur a decider sezs davart la basa legala da la BCG. 
Ils statuts davart la banca da fin uss vegnivan relaschads ed adattads mintgamai dal cussegl grond; in spustament da questa cumpetenza dal parlament sin il pievel è pli che giustifitgà en vista a la posiziun ed a la muntada da la BCG en il chantun.
Meglieraziuns essenzialas cuntegna la nova lescha pertutgant la surveglianza e la controlla. 
La confederaziun ha obligà ils chantuns l'onn 1994 da numnar in post extern da revisiun qualifitgà per lur bancas chantunalas. 
Il medem mument han ils chantuns obtegnì la pussaivladad da surdar la surveglianza tenor lescha da banca dal tuttafatg a la cumissiun federala da bancas. 
En il sboz da lescha per la BCG èn previs domadus mecanissems da controlla. 
En vista als affars da banca che daventan pli e pli complexs creescha questa mesira dapli segirezza e chaschuna ina evidenta distgargia al chantun. 
En pli vegnan separadas las decisiuns strategicas cleramain da las incumbensas operativas en la nova lescha ed attribuidas al cussegl da banca (interess strategics) sco er a la direcziun (funcziuns operativas). 
La finala èn las premissas electoralas per ils cussegliers da banca daventadas pli rigurusas envers quellas da fin uss.D'experiments nunneccessaris vegni desistì en quest porject. 
Uschia duai la BCG avair anc adina la furma giuridica d'in institut autonom. 
En la discussiun politica esi vegnì pretendì da tscherts circuls da midar la BCG en ina societad d'aczias u almain da crear las premissas per ch'il cussegl grond possia far la midada en ina SA da tuts temps. 
Ma questas ideas n'èn betg vegnidas sustegnidas avunda ni dals experts consultads, ni dal cussegl grond. 
Decisiv per il success d'ina banca chantunala - specialmain en nossas relaziuns specificas - n'è betg tant la furma giuridica, mabain plitost il cader e las collavuraturas ed ils collavuraturs bain scolads e motivads. 
Ultra da quai na pudess ins strusch plazzar il chapital d'aczias da la BCG be en il chantun Grischun sez. 
"Emigraziun" da chapital e da facultad publica en plazzas da finanzas ed en centers economics d'ordaifer il chantun fissan la consequenza. 
Ed in ulteriur squitsch sin la rendita pudess chaschunar facilmain che las filialas en lieus giud via stuessan vegnir serradas.
Per noss chantun esi specialmain impurtant ch'ils basegns da credits e da daners da la populaziun, dal manstergn e da l'industria sco er da noss giasts possian vegnir reglads currentamain e sin il lieu er en regiuns e vals giud via. 
La BCG surpiglia qua ina incumbensa impurtanta cun offerir prestaziuns da servetsch da banca sin l'entir territori dal chantun. 
Ella vegn obligada da far quai tras l'incarica da prestaziun ch'il legislatur prescriva en l'art. 2. 
Il pendant tar l'incarica da prestaziun è la garanzia chantunala ch'obligass finalmain il chantun da surprender obligaziuns da la banca, sch'ils agens meds da la banca na fissan betg suffizients. 
Il mantegniment da la garanzia chantunala ch'è ina part essenziala da la banca chantunala sco er il mantegniment da l'incarica da prestaziun èn in cler confess per la BCG sco banca dal chantun.
Da quai ch'è sa cumprovà na duain ins betg sa deliberar, sch'ins na sto betg e mo per midar insatge. 
Premess l'acceptaziun dal pievel, obtegna la BCG ina nova basa legala ch'è adattada per nossas relaziuns. 
Per regla na creain nus betg leschas per l'eternitad. 
Adattaziuns a las pretaisas dal temp èn e restan ina provocaziun ed ina incumbensa permanenta per il legislatur.
Cusseglier guvernativ dr. 
La cumissiun dal cussegl grond beneventa la revisiun parziala da la lescha davart la gulivaziun da finanzasSut il presidi da deputà Sep Cathomas, Breil, ed en preschientscha da cusseglier guvernativ Klaus Huber, schef dal departament da l'intern e da l'economia publica ha ina cumissiun predeliberanta dal cussegl grond tractà ils 9 da november 1998 la revisiun parziala da la lescha davart la gulivaziun da finanzas e da l'ordinaziun executiva latiers sco er ina cumplettaziun da la lescha davart il dretg da las auas. 
La cumissiun ha concludì unanimamain d'entrar en chaussa e recumonda al cussegl grond da tractar quest project a chaschun da la sessiun da november.
Cun quest project vegn realisà il basegn da refurma demussà en il rapport da l'onn passà davart la gulivaziun da finanzas tranter las vischnancas. 
Spezialmain sa tracti da perfecziunar la clav da la forza finanziala, da precisar l'autezza per ils tschains d'aua decisivs per la gulivaziun da finanzas, da reparter il franc da la cuntrada tranter il chantun e las vischnancas e da resguardar las entradas da las vischnancas or da prestaziuns da cumpensaziun per perditas da l'utilisaziun da la forza d'aua per la calculaziun da la forza finanziala e per la gulivaziun da la forza fiscala. 
Plinavant duai vegnir introducida da nov la taxaziun da taglia vicendaivla tranter las vischnancas cun la taglia supplementara per quels cass, en ils quals ina vischnanca è activa a moda interprendenta sin il territori d'ina autra vischnanca.
La clav da la forza fiscala duai vegnir adattada sco suonda: -Il basegn finanzial vegn eruì a basa dals criteris statistics, dal basegn fundamental, dal dumber da scolars e da la surfatscha. 
-Tar l'utilisaziun dal pe da taglia en la media da dus onns vegn la valitaziun dal pe da taglia reducì per in terz.
La cumissiun fa al cussegl grond las propostas da tractar il project, d'adattar la lescha davart la gulivaziun da finanzas e l'ordinaziun executiva latiers sco er d'adattar la lescha davart il dretg da las auas en il senn dal messadi da la regenza.
Premi d'ambient 1999 da la Arge Alp: s'annunziar ussa!
Il premi d'ambient da la cuminanza da lavur dals pajais da las Alps (Arge Alp) vul premiar l'engaschament en favur da l'ambient en il territori alpin ed animar da suandar quest exempel. 
Sco novaziun sa drizza il premi d'ambient 1999 tematicamain sin mesiras per la protecziun dal clima. 
Il termin da publicaziun dura fin la fin da december 1998.
Per il premi d'ambient 1999 da l'Arge Alp pon candidar abitantas ed abitants, vischnancas, interpresas, federaziuns ed organisaziuns ch'èn sa fatgs meritaivels per l'ambient. 
Els vegnan envidads d'annunziar a l'Arge Alp lur projects tar la protecziun dal clima.
Tema 1999: Protecziun dal climaEn il territori da las Alps èn las midadas dal clima spezialmain significativas. 
La protecziun dal clima è perquai ina da las finamiras surordinadas da la politica da l'ambient. 
Tschertgads èn projects cun mesiras concretas e cumplessivas per la protecziun dal clima. 
Els ston gia esser realisads e ston chaschunar ina reducziun da la contaminaziun da l'aria tras dioxid carbonic. 
Pussaivels èn tranter auter mesiras directivas da spargnar energia, u l'adiever da funtaunas d'energia regenerablas. 
Ultra da quai pon ins inoltrar acziuns che contribueschan a la protecziun dal clima tras infurmaziun efficazia.
Vistas per il GrischunEn il chantun Grischun, ritg da sulegl e cun abitantas ed abitants fitg sensibels per ils giavischs da la protecziun dal clima, vegn il tema per il premi d'ambient 1999 segir e franc a chattar grond interess. 
Las vistas èn bunas. 
Ins sto profitar da l'occasiun ed augmentar il dumber da projects per il Grischun ch'han obtegnì premis d'ambient. 
L'onn 1996 ha l'Arge Alp premià cun documents da renconuschientscha ils dus projects "Protecziun da natira e cuntrada a Trimmis" da l'uniun d'istorgia natirala e da l'uniun da purs da Trimmis sco er la "Maestranza europeana alpina da mobils solars" da l'uniun da promoturs Tour de Sol e da la societad da traffic dal Grischun. 1997 è il segund premi per il project "Siddhartha" vegnì surdà a la cuminanza d'interess "Lebendige Landquart" ed a la gruppa d'ambient Pro Prättigau. 
L'uniun d'istorgia natirala da Trimmis ha obtegnì il 1997 er in premi da la fundaziun Binding a Schaan. 
Ulteriurs premis per la protecziun da la natira e da l'ambient da la fundaziun Binding èn ids 1986 a dr. 
Hans Ulrich Hollenstein, Cuira, per sias prestaziuns en servetsch da la protecziun da la natira, 1989 a dr. 
Walter Trepp, Cuira (+) per sia lavur en favur da la selvicultura confurm a la natira, 1990 a Hans Moser, Laax, per ses engaschament per l'ambient sco caricaturist ed autur, 1991 al project internaziunal per la recolonisaziun dal tschess barbet en las Alps e 1993 a la gruppa da protecziun da la natira Val Müstair per ses sforzs per mantegnair valitas da natira e cuntrada en la Val Müstair.
Surdada dals premis il zercladur 1999Il premi è vegnì regalà dals schefs da regenza da l'Arge Alp. 
Da la Svizra fan part da questa ils chantuns Grischun, Tessin e S. 
Gagl. 
Or dals pajais alpins vischins fan part il stadi liber da Baviera, il pajais federativ Baden-Württemberg, ils pajais federativs austriacs Salzburg, Tirol e Vorarlberg sco er las provinzas talianas Tirol dal sid, Trento e la regiun Lumbardia. 
II premi d'ambient da l'Arge Alp consista d'in object cun valita simbolica. 
Ultra da quai pon las premiadas ed ils premiads obtegnair premis en contant. 
Il premi duai vegnir surdà en il rom da la conferenza dals schefs da regenza da l'Arge Alp il zercladur 1999 en il chantun Tessin.
Termin d'inoltraziun: 31 da december 1998Il premi d'ambient da l'Arge Alp vegn publitgà en tut ils pajais commembers. 
Post da contact per candidatas e candidats dal chantun Grischun è l'uffizi per la protecziun da l'ambient dal Grischun, Gürtelstrasse 89, 7001 Cuira. 
Là pon ins retrair tut la documentaziun detagliada da publicaziun. las candidaturas ston vegnir inoltradas fin ils 31 da december 1998.
La conferenza da las regenzas dals chantuns alpins sustegna la modernisaziun da la viafierL'object dal project da viafier, davart il qual il pievel svizzer ha da votar ils 29 da november 1998, è la finanziaziun dals quatter projects gronds VIAFIER 2000, NVTA, colliaziun da la Svizra da l'ost e dal vest cun la rait europeica d'auta sveltezza sco er mesiras da protecziun encunter la canera da las viafiers. 
Per modernisar las viafiers svizras duai vegnir mess a disposiziun in import da totalmain ca. 30 milliardas francs sur ina perioda da 20 onns.
Ils chantuns Uri, Sursilvania, Sutsilvania, Glaruna, Grischun, Vallais e Tessin che s'uneschan en la conferenza da regenzas dals chantuns muntagnards han grond interess ch'il project davart la modernisaziun da la viafier vegnia acceptà. 
L'augment da las capacitads da la viafier promova il transferiment dal traffic da martganzia da la via sin la viafier. 
La realisaziun dal concept da la VIAFIER 2000 succeda er en il territori alpin e porta als abitants da quest differents avantatgs, sco p. ex. temps da viadi considerablamain pli curts, quai ch'è positiv er per il turissem. 
Las mesiras encunter la canera èn gist en las valladas alpinas per part stretgas fitg necessarias per augmentar la qualitad da viver. 
La finanziaziun dals projects gronds ord in fond lià a quest intent garantescha che quests projects na vegnan betg pajads a cust d'autras expensas statalas. 
Uschia stattan vinavant a disposiziun meds per finanziar las vias principalas en il territori alpin sco er per finanziar il traffic public regiunal.L'acceptaziun dal project munta perquai gist per il territori alpin in cler progress da la politica da traffic.
President: cusseglier guvernativ Klaus HuberSecretariat: lic. iur. 
Per las permissiun da EOC vegn introducida ina taxaTgi che vul construir u renovar in edifizi ordaifer la zona da construcziun, basegna ina uschenumnada permissiun da EOC (EOC edifizis ordaifer la zona da construcziun) dal departament da l'intern e da l'economia publica (DIEP). 
Il DIEP tracta var 1'300 da tals cass per onn. 
En il rom da las mesiras da spargn vegn introducida davent da l'entschatta da l'onn 1999 ina taxa per tut las disposiziuns da EOC. 
Quella munta en il cas normal a 100 fin 250 francs plus las taxas da chanzlia, po dentant s'augmentar en cass spezials fin 1'000 francs. 
Uschia po vegnir quintà cun entradas annualas da 200'000 fin 400'000 francs. 
L'incasso fa il chantun.
Las mancanzas en la Casa di Cura Immacolata a Roveredo vegnan cumbattidasEn ina brev dals 17 d'october 1997 al departament da giustia, polizia e sanitad, suttascritta da "malsauns e persunal", han ins fatg reproschas massivas a la direcziun ed als responsabels da la tgira en quai che reguarda la moda e maniera da la tgira ed assistenza dals abitants da la Casa di Cura Immacolata a Roveredo.
Observond sia incumbensa da polizia da sanitad ha il departament da giustia, polizia e sanitad incumbensà il team grischun per taxar la qualitad da sclerir las reproschas en occasiun d'ina visitaziun da la chasa.
Il team per taxar la qualitad ha constatà en ses rapport dal favrer 1998 che la structura directiva da la chasa, la qualificaziun dals collavuraturs sco er la moda e maniera da la tgira ed assistenza mussan mancanzas considerablas.
Il departament da giustia, polizia e sanitad ed il team grischun per taxar la qualitad èn vegnids informads l'entschatta da november da la direcziun da la Casa di Cura Immacolata davart las acziuns gia fatgas e planisadas da la chasa per eliminar las mancanzas constatadas.
Impurtant è en quest connex surtut l'introducziun da structuras da direcziun meglieradas ed ina nova filosofia da tgira. 
La realisaziun dal pachet da mesiras vegn accumpagnada d'ina forza spezialisada externa. 
Ils sforzs da la direcziun da la chasa dattan speranza che la tgira ed assistenza dals abitants da la Casa di Cura Immacolata a Roveredo vegnia meglierada considerablamain en il proxim temp en quai che reguarda la qualitad. 
En l'interess dals abitants da la chasa vegn il departament da giustia, polizia e sanitad er en avegnir ad observar cun attenziun las mesiras da la direcziun da la chasa che servan a l'eliminaziun da las mancanzas.
Per la primavaira da l'onn 1999 è prevedida in'inspecziun da la chasa tras il team grischun per taxar la qualitad, suandada d'in rapport al departament da giustia, polizia e sanitad en la Casa di Cura Immacolata sezza.
Il Grischun vul gulivar disavantatgs dal lieu cun daners da TCPTP (LSVA)La regenza vul duvrar ils daners ch'èn da spetgar da la TCPTP per l'entira populaziun dal chantun, oravant tut per il sectur da traffic.A partir da l'onn 2001 spetga la confederaziun da la taxa sin il traffic da camiuns pesants tenor prestaziun (TCPTP) retgavs totals da ca. 750 milliuns francs ed a partir da 2005 retgavs da 1'500 milliuns francs. 
In terz dal retgav net vegn distribuì als chantuns. 
Il cussegl federal n'ha anc betg fixà la clav da repartiziun exacta. 
Il Grischun quinta d'obtegnair tranter nov e diesch pertschient da la petta che vegn repartida sin ils chantuns, quai che muntass a partir dal 2001 probablamain a 22 fin 25 milliuns francs, a partir da 2005 a 45 fin 50 milliuns francs da la TCPTP. 
Per tgau da la populaziun cuntschanscha il chantun Grischun en la cumparegliaziun da l'entira Svizra la valita suprema avant il Vallais ed Uri. 
Sin il quart rang suonda il chantun Giura cun ina valita ch'è sulettamain la mesadad da quella dal Grischun. 
En cifras absolutas obtegna il chantun Berna il pli bler, suandà da Turitg, dal Grischun e dal Vallais.
Ils chantuns pajan cun lur part en l'emprima lingia lur custs betg cuvrids dal traffic sin via. 
Cun distribuir las parts dals chantuns vegnan ultra da quai resguardads ils effects spezials da la TCPTP en territoris muntagnards e regiuns periferas (uschenumnada part che vegn dada ordavant). 
Punct central è qua il disavantatg da las regiuns cun access reducì per ils camiuns da 40 tonnas. 
Ils chantuns na pon betg duvrar dal tuttafatg senza intent las parts da la TCPTP. 
La legislaziun federala e la lescha chantunala davart il traffic sin via reglan nua ch'ils raps èn d'impunder. 
Per il Grischun resultan las sequentas cumponentas da contribuziuns ed intents da diever: -La part che vegn dada ordavant a territoris muntagnards e regiuns periferas munta per il Grischun a ca. 58 pertschient dals daners ch'ins po spetgar da la TCPTP e n'è betg lià ad in intent spezial. 
Ella vala sco cumpensaziun dals custs betg cuvrids, purtads dal chantun, per il traffic sin via e duai servir a l'entira populaziun dal chantun. 
La regenza vul impunder almain in quart da questa part per il traffic public, in ulteriur quart vegn duvrà tenor basegn per la construcziun ed il mantegniment da vias, entant ch'il rest va en l'economia generala per cuvrir u reducir ils custs externs dal traffic da camiuns pesants. 
Sco tals valan tr.a. custs da sanadad u d'accidents u donns vi d'edifizis che na vegnan betg pajads dal chaschunader, mabain che ston vegnir purtads da la generalitad. 
-La part ordinaria munta a ca. 42 pertschient e duai vegnir duvrada dal tuttafatg per la construcziun ed il mantegniment da las vias grischunas. 
Latiers tutgan er mesiras architectonicas per la protecziun cunter la canera.
La cultivaziun da chonv duai vegnir controllada meglierLa controlla da la cultivaziun grischuna da chonv vegn intensivada. 
La regenza relascha in'ordinaziun davart l'obligaziun d'annunzia per la cultivaziun e l'utilisaziun da chonv. 
Tgi che planta chonv (cannabis) en il Grischun, sto uss annunziar quai a l'uffizi chantunal d'agricultura. 
In'emprima annunzia ha da succeder avant la semnada, in'ulteriura avant la racolta. 
Cun questas novaziuns vegn intenziunada ina survista davart la dimensiun e la spezia dal chonv plantà. 
Chonv vala sco materia prima regenerabla preziusa e po vegnir impundì per nundumbraivels intents industrials ed energetics. 
Spezias da chonv cun auta concentraziun da THC pon er vegnir duvradas sco uschenumnadas drogas lommas. 
THC (tetrahydrocannabinol) è la substanza decisiva per marihuana e haschisch.L'uffizi d'agricultura controllescha ensemen cun il laboratori chemic la semenza, las culturas e l'intent d'utilisaziun dal chonv. 
En quest connex è primarmain da muntada la valur da THC da las plantas tar la racolta. 
L'uffizi d'agricultra examinescha ultra da quai sche las persunas che produceschan chonv fan part da l'experiment per materias primas regenerablas e cultiveschan chonv industrial (tenor catalog da spezias). 
Indizis per in'utilisaziun cuntraria a l'intent dal chonv cun ina concentraziun da THC pli auta èn avant maun sch'i na vegn betg cumprovà in adiever industrial admess e sch'i vegnan producids products che pudessan er vegnir duvrads sco meds narcotics (uschenumnads bains da "dual-use"). 
Sch'ins suppona che la racolta spetgada possia er servir a la producziun da meds narcotics u sche products vegnan offrids al consum correspundent, esi d'annunziar quai a la procura publica.
Cun la nov'ordinaziun vegn empruvà d'impedir abus tar la cultivaziun da chonv. 
Tgi che cultivescha main che diesch plantas na suttastat betg a l'oblig d'annunzia.
Sco sulet stadi en l'Europa centrala permetta la lescha svizra davart ils meds narcotics la cultivaziun da chonv, uschenavant che na vegnan betg gudagnads meds narcotics. 
Quai ha manà er en il chantun Grischun a la situaziun che la cultivaziun da chonv è creschida considerablamain ils davos onns. 
Il text da la nova ordinaziun davart il chonv vegn publitgà en il Fegl uffizial dal chantun ed en las collecziuns da leschas correspundentas.
Program per promover la lingua e la culturaLa regenza suttametta al departament federal da l'intern il program ed il preventiv 1999 per promover e mantegnair la lingua e cultura rumantscha e taliana en il chantun Grischun. 
Las expensas totalas figureschan en il preventiv cun 6.909 milliuns francs (l'onn precedent 7.315 milliuns). 
Da quels portan la confederaziun 68.5 pertschient ed il chantun 31.5 pertschient. ils daners duain vegnir impundids per: -atgnas mesiras dal chantun, tr. a. servetsch da translaziun, ediziun dal cudesch da dretg en las trais linguas chantunalas, instrucziun da lingua -sustegnair ulteriuras mesiras, tr. a. projects da scola, mesiras regiunalas en favur dal rumantsch -contribuziuns per projects scientifics -contribuziuns ad instituziuns ed organisaziuns -promoziun da l'activitad d'ediziun e da la pressa rumantscha.L'informatica da l'administraziun chantunala e la midada dal millenniIns ha da prender mesiras per evitar che sistems da computer ed auters che cuntegnan processurs dettian ensemen la notg da la midada dal millenni. 
Il chantun impunda ultra dal budget ordinari 3.38 milliuns francs per quest intent.
La midada da data da l'onn 1999 sin l'onn 2000 chaschuna l'uschenumnà problem da l'onn 2000 en il mund d'informatica. 
Per spargnar spazi d'arcunar han ins inditgà en numerus sistems da computer las cifras dals onns sulettamain cun las duas davosas cifras (p. ex. 1998 empè da 1998). 
Tras quai n'èn las cifras 00 betg definidas cleramain e pudessan vegnir interpretadas dal computer er sco 1900. 
En l'elavuraziun da datas po quai chaschunar resultats fallads e cupitgas dal sistem. 
Ins na dastga betg patratgar vi dal chaos che quai pudess dar per exempel sin il sectur da las rentas da l'AVS u da las taglias. 
Pertutgads n'èn dentant betg sulettamain computers en il senn pli stretg, mabain er tut ils indrizs che cuntegnan processurs èn sensibels per funcziuns sbagliadas (p. ex. maschinas d'iseglias dirigidas numericamain, sistems da lifts, centralas da telefon u da distribuziun d'electricitad euv.)Il chantun è dapi intgin temp vidlonder da far analisas e prender mesiras correspundentas sin il sectur dals meds d'informatica da l'administraziun chantunala per esser pront per la midada dal millenni. 
L'uffizi d'informatica ha elavurà in "concept per evitar problems cun l'onn 2000" e cumpilà in catalog da mesiras cumplessiv che cumpiglia er ils custs. 
Il concept è il medem mument in grond pass en direcziun d'ina strategia d'acquisiziun e plattafurma da lavur unitara entaifer l'administraziun chantunala. 
Ils custs supplementars effectivs per evader il problem cun l'onn 2000 muntan a 3.38 milliuns francs. 
Gia tar la realisaziun dal budget 1999 vegn dentant gia acquistà intenziunadamain hard- e software per il sectur da computers, quai che dat als custs supplementars ina dimensiun acceptabla. 
Cun la resalva da l'approvaziun tras il cussegl grond resp. tras la cumissiun da gestiun ha la regenza dà liber in credit supplementar correspundent.19.4 milliuns francs per vischnancas cun finanzas flaivlasL regenza dat liber contribuziuns en l'autezza totala da ca. 19.4 milliuns francs per la gulivaziun finanziala tranter las vischnancas da l'onn 1998. 
Questa contribuziun vegn duvrada per contribuziuns da gulivaziun a vischnancas cun finanzas flaivlas e vegn scumpartida sco suonda: -9.3 milliuns francs per la gulivaziun da la forza finanziala -7.6 milliuns francs per contribuziuns vi dad ovras publicas e -2.5 milliuns francs per la gulivaziun dals basegns spezials (repartiziun ordinaria 1.94 milliuns, contribuziun extraordinaria a Tschiertschen da 200'000 francs sco er contribuziun da fusiun Rona-Tinizong da 400'000 francs.)Oleodotto: da la pipeline d'ieli al conduct da gas natiralLa regenza va da princip d'accord cun la dumonda da concessiun da la Oleodotto del Reno SA, Cuira, da reutilisar il conduct d'ieli existent tranter il pass dal Spligia e St. 
Margrethen che na vegn oz betg pli duvrà sco conduct da gas natiral ad auta pressiun. 
Ella renconuscha l'interess public dal project ch'ella considerescha sco raschunaivel tant en quai che reguarda las expensas sco er dal punct da vista da l'economia d'energia e da l'economia publica. 
L'iniziativa da la concessiunaria vegn beneventada. 
Quai vala er per il fatg ch'il provediment d'energia dal chantun vegn cumplettà d'in purtader d'energia interessant. 
Visavi la confederaziun accentuescha la regenza che las disposiziuns da segirtad stoppian vegnir observadas cumplainamain avant che la concessiun vegnia dada. 
En singulas vischnancas maina il conduct tras territoris d'abitar u zonas da construcziun. 
Forsa ston ins spustar il conduct en tscherts secturs per betg pregiuditgar a moda nuncommensurada las pussaivladas da svilup correspundentas. 
Tals cass èn d'examinar manidlamain cun las vischnancas pertutgadas il mument da l'elavuraziun dals plans ed eventualmain da realisar a cust da la concessiunaria. 
Avant che conceder la permissiun da construcziun ston vegnir fatgs ils contracts da conduct necessaris cun ils/las proprietari(a)s. 
Ultra da quai ston vegnir accumplidas tschertas cundiziuns da basa dal chantun, tr. a. la construcziun d'in post da prelevaziun da gas a cust da la concessiunaria.
Nova staziun da psicoterapia a CuiraEn noss chantun na datti anc nagina staziun da psicoterapia. 
Ina tala duai vegnir creada en la clinica Waldhaus a Cuira e star a disposiziun ca. a partir da la mesadad da l'onn 1999. 
Per quest intent vegn transfurmada correspundentamain ina da las staziuns acutas. 
Il basegn da letgs munta a 10 fin 15. 
Las adattaziuns architectonicas èn realisablas cun il mantegniment normal, per il persunal spezial necessari vegni a duvrar tschertas midadas e spustaments da plazzas che ston anc vegnir approvads da la cumissiun da gestiun. 
I vegn quintà che la nova purschida portia dapli entradas da pazients privats staziunars.
Consultaziuns a la confederaziunLa regenza prenda posiziun tar differents projects visavi la confederaziun. 
Uschia sustegna ella da princip l'emprima revisiun da la lescha federala davart la prevenziun persunala da vegliadetgna, survivents ed invaliditad (LPP). 
Cun questa revisiun ston ins empruvar a tut pretsch da simplifitgar e render pli concisa la lescha e l'ordinaziun. 
Ultra da quai esi da differenziar cleramain tranter las incumbensas da l'AVS e da la LPP. 
La segunda pitga na dastga betg vegnir duvrada per sanar l'AVS. 
La finamira constituziunala da la segirezza da l'existenza sto vegnir cuntanschida en il rom da l'AVS e da las prestaziuns supplementaras.
La confederaziun vul suspender il temp da perscripziun da 10 resp. 15 onns per acziuns sexualas chastiablas vi d'uffants sut 16 onns fin che la victima ha cuntanschì il 18avel onn. 
La regenza refusescha quai d'ina vart per raschuns dal dretg da cumprova. 
Da l'autra vart declera ella ch'ina tala reglamentaziun s'oppona a la sistematica ed als princips fundamentals da la perscripziun penala. 
Ultra da quai vul la confederaziun uss declerar sco chastiabels l'acquist, il possess e la procuraziun da pornografia dira e da represchentaziuns da violenza. 
La regenza sustegna questa proposta da revisiun,er sch'ella vegn ad esser realisabla mo parzialmain en la pratica.I vegn beneventà ch'il program Interreg (promoziun da la participaziun svizra a l'iniziativa communabla per la collavuraziun sur ils cunfins) duai vegnir cuntinuà. 
Per la perioda dal 2000 fin il 2006 è prevedì per quest intent in credit da basa da 39 milliuns francs. 
Il Grischun vegn er en avegnir a sa participar en il rom d'enfin uss a la finanziaziun da projects sur ils cunfins ora.
Da las vischnancasIl project per la nova construcziun da la scola d'elecziun da professiun a Cuira vegn acceptà definitivamain cun resalvas e recumandaziuns. 
Vi dals custs imputabels dal stabiliment da ca. 1.5 milliuns francs vegn empermessa ina contribuziun chantunala da construcziun da 50 pertschient.
La prolungaziun dal scumond da rimnar bulieus en il guaud da Bonaduz vegn approvada.
Ultra da quai èn vegnidas approvadas la lescha davart las taxas da cura e las taxas per promover il turissem da Flerden sco er cun resalvas la revisiun parziala da la constituziun communala da Waltensburg/Vuorz.
La regenza engrazia ad el per ils servetschs prestads a favur dal chantun.
Regiunalisaziun da la protecziun civila grischunaEn il Grischun vegnan realisadas las incumbensas da la protecziun civila tras 44 organisaziuns da protecziun civila (OPC). 
La regiunalisaziun correspundenta pussibilitescha gronds respargns da custs.
La furmaziun d'organisaziuns da protecziun civila regiunalas en il Grischun è terminada. 
Las davosas vischnancas ch'èn s'unidas èn la citad da Cuira, Calfreisen, Castiel, Haldenstein, Lüen e Maladers. 
Ils 2 da december 1998 è vegnida suttascritta ina cunvegna da fusiun correspundenta en il chastè da Haldenstein.
Oriundamain vegnivan realisadas las incumbensas da la protecziun civila da las singulas 213 vischnancas dal Grischun. 
Il 1992 ha l'uffizi chantunal da protecziun civila instradà il process da regiunalisaziun. 
Dentant èn las structuras vegnidas transfurmadas tras la creaziun da 44 organisaziuns regiunalas da protecziun civila (OPC). 
La nova organisaziun è pli effizienta e pussibilitscha da spargnar custs per la scolaziun e l'infrastructura en l'autezza da milliuns.
Novaziuns a partir dal 1999A partir da l'onn proxim vegnan realisadas tar la protecziun civila las optimaziuns concludidas dal cussegl federal. 
Perquai ch'il cunfin da vegliadetgna tar l'obligatori da servetsch civil vegn sbassà da 52 sin 50 onns, pon a la fin dal 1998 vegnir relaschads en il Grischun bunamain 4000 persunas obligadas da prestar servetsch civil da las annadas 1946, 1947 e 1948. 
En avegnir vegnan clamads mo pli tants obligads da prestar servetsch civil sco i fa basegn per remplazzar las relaschadas en las singulas funcziuns. 
Ils ulteriurs vegnan attribuids a la reserva da persunal. 
I vegn creà da nov in servetsch d'assistenza per il cas che la populaziun avess da retrair las localitads da protecziun.
Avair quità per fugitivsDapi ils 9 da november 1998 dattan persunas obligadas da prestar servetsch civil da l'OPC Cuira, en stretga collavuraziun cun l'uffizi da servetsch social dal Grischun, assistenza a ca. 40 fugitivs en il stabiliment da protecziun civila da la scola professiunala a Cuira, e quai durant 24 uras il di. 
Las persunas obligadas al servetsch civil prestan per regla in servetsch d'in emna. 
La confederaziun attribuischa 2.6 pertschient dals requirents d'asil al chantun Grischun per l'alloschament e l'assistenza. 
A basa dal grond dumber da fugitivs da Kosovo aveva la regenza concludì da metter a disposiziun il mument che las structuras d'alloschament existentas sajan utilisadas dal tut.
Sviament da Saas: la regenza vuless entschaiver l'onn 2001La regenza grischuna s'engascha per ina soluziun optimala dal sviament da la vischnanca da Saas en Partenz. 
A partir dal 2001 duai vegnir construida la varianta cun il tunnel pli lung.
Ils 16 da november 1998 ha la regenza discutà il problem dal sviament da Saas en Partenz cun cusseglier federal Moritz Leuenberger. 
Tenor l'opiniun dal schef dal departament federal d'ambient, traffic, energia e communicaziun (DATEC) duai vegnir realisada ina soluziun optimala da sviament per la populaziun da Saas che patescha dal traffic. 
Las finanzas èn bain in criteri per ina realisaziun accelerada , ellas n'èn dentant betg relevantas dal punct da vista da la confederaziun. 
Cun quai stat puspè en il center il project approvà da la regenza il 1994 cun il tunnel pli lung. 
La varianta cun il tunnel scursanì ch'è daventada actuala per motivs da custs è adina vegnida refusada vehementamain da la vischnanca da Saas. 
Ultra da quai ha cusseglier federal Moritz Leuenberger offrì d'examinar er soluziuns nunconvenziunalas per la finanziaziun. 
La regenza vul immediat entrar en discurs cun las autoritads federalas cumpetentas. 
Ella s'engascha anc adina per ch'il project da sviament da Saas vegnia recepì en il program da plirs onns da 2000-2003 da la confederaziun per la construcziun da la rait da vias principalas. 
L'uffizi da construcziun bassa dal Grischun vegn incumbensà da far las ulteriuras lavurs da project e da preparaziun en ina moda ch'ins po entschaiver l'onn 2001 cun la construcziun dal sviament da Saas.
Votaziun dals 7 da favrer 1999La dumengia, ils 7 da favrer vegnan preschentads ils sequents projects a la votaziun dal pievel:Projects federals: -conclus federal davart la midada da las premissas per l'elegibladad en il cussegl federal, -conclus federal davart ina midada constituziunala davart la medischina da transplantaziun, -iniziativa dal pievel "Proprietad d'abitar per tuts" e -midada da la lescha federala davart la planisaziun dal territori.
Projects chantunals: -revisiun parziala da la lescha davart la gulivaziun da finanzas tranter las vischnancas e -revisiun parziala da la lescha davart ils dretgs d'aua dal chantun Grischun.
El entschaiva l'entschatta schaner 1999.
Nova politica da permissiun per indrizs da far naiv artifiziala en il GrischunIl chantun vul schluccar sia pratica d'enfin uss en quai che reguarda ils indrizs da far naiv artifiziala. 
Il departament da l'intern e da l'economia publica ha remplazzà sias directivas veglias dal 1988 cun ina nova versiun. 
L'obligaziun d'avair ina permissiun e l'examinaziun da la cumpatibilitad ecologica na vegnan betg tangadas.
En il center da la nova reglamentaziun per approvar las planisaziuns communalas d'indrizs da far naiv artifiziala e per permetter projects concrets d'ennavada stat la reducziun d'impediments da caracter politic, quai vul dir da tut quellas restricziuns che na resortan betg logicamain dal dretg da planisaziun da territori u dal dretg d'ambient existent.
Ultra da quai vegn renunzià a la prescripziun, tenor la quala il far naiv artifiziala cun maschinas ha da sa concentrar entaifer las regiuns sin tscherts puncts ch'èn da fixar en il rom da la planisaziun directiva da la regiun. 
Tenor il princip duai en avegnir mintga interpresa da pendiculara avair il dretg entaifer sias pussaivladads d'investir betg sulettamain en la renovaziun da ses indrizs da transport ed ulteriurs indrizs, mabain er en l'infrastructura per far naiv artifiziala, sch'ins po cumprovar in basegn e sche la construcziun, il manaschi e la procuraziun da l'aua correspundan als princips da la cumpatibilitad ecologica.
Turissem d'enviern duai restar cumpetitivDecisiva per la midada da direcziun è oravant tut l'experientscha che l'adiever discret da tals indrizs ch'è oriundamain vegnida pratitgada dal Grischun n'è betg vegnì imità en l'ulteriur territori alpin. 
I na dat nagins segns per ina limitaziun da la producziun da naiv en l'entir territori da las Alps. 
Sut questas circumstanzas na duai er il Grischun betg pli stuvair sa restrenscher en l'avegnir. 
Las bunas cundiziuns da naiv è in factur da concurrenza decisiv en il cumbat da concurrenza surregiunal che dominescha il turissem d'enviern e cun quai il motor da l'economia grischuna, e tenor studis pli novs vegn quai ad esser pli e pli il cas en il proxim temp.
Ecologicamain respunsabelLa schluccada prevedida è ecologicamain respunsabla. 
Las experientschas praticas d'enfin uss han mussà ch'ils effects sin l'ambient che resultan dals indrizs da far naiv artifiziala n'èn betg uschè problematicas sco supponì. 
Quai na fa betg surstar, sch'ins ponderescha il fatg che tals indrizs na vegnan betg mess en funcziun en cuntradas intactas, mabain en territoris da skis existents e creschids ch'èn vegnids zavrads or da la planisaziun da tut ils stgalims sco spazi da recreaziun intensiva e ch'èn cunfinads cunter ils spazis da recreaziun extensiva che stattan en accord cun la natira. 
Sche singuls territoris èn già deditgads a l'utilisaziun intensiva en quest senn ed èn er gia engrevgiads cun differentas infrastructuras da basa sco pendicularas, pistas, parcadis, restorants euv., lura n'esi segir e franc betg fallà - er betg dal punct da vista ecologic - da sviluppar vinavant tals territoris uschia ch'i vegn pussibilità in adempliment da lur funcziun sco territoris da sport e da temp liber a moda optimala e cumpetitiva. 
Indrizs da far naiv artifiziala n'èn perquai er betg il punct gist per cuntinuar la discussiun actuala davart il senn u il nunsenn dal sport d'enviern che vegn er bullada da las prognosas davart il clima. 
Decisivas èn plitost las planisaziuns dals territoris da skis e la politica da concessiuns per pendicularas.I n'è betg da quintar cun in augment excessivCun las directivas d'enfin uss han ins lubì surfatschas d'ennavada d'ina dimensiun totala da ca. 250 hectaras (ha), da las qualas vegnan ca. 200 ha ennavadas sin l'entira surfatscha e ca. 50 ha mo punctual sin lieus privlus. 
Tut tenor la regiun correspunda quai ad ina part da 2,5 fin 5 pertschient da la purschida da pistas. 
Igl è da far quint ch'il svilup futur vegn a sa mover en il rom d'enfin uss, malgrà la schluccada prevedida da la pratica. 
Tenor in nov studi che sa basa sin retschertgas tar las interepresas da pendiculara vegn il svilup schizunt ad esser tendenziunalmain regressiv. 
La raschun è probablamain il fatg ch'ina gronda part dals meds finanzials vegn ad esser liada sco consequenza dal basegn da renovaziun imminent tar ils indrizs da transport. 
La schluccada prevedida è dentant tuttina necessaria, perquai che singulas regiuns han cuntanschì gia oz la marca dals tschintg pertschient.
La cumpatibilitad ecologica vegn examinada er en avegnirCun ina nova glista da controlla davart l'andament da las proceduras da planisaziun e da permissiun ch'èn anc adina necessarias sco er cun in nov agid executiv davart ils criteris ecologics tar la planisaziun e la permissiun d'indrizs da far naiv artifiziala esi garantì ch'i vegnan construidas er en avegnir sulettamain infrastructuras d'ennavada che correspundan al basegn ed èn ecologicamain cumpatiblas.
Cumissiun da constituziun approva la refurma da las dretgirasAvant curt è la cumissiun da constituziun sut il presidi da cusseglier guvernativ Peter Aliesch s'occupada dal sboz per la refurma da l'organisaziun giudiziala dal Grischun. 
Ella è sa restrenschida sin dumondas che stattan en connex cun la nova constituziun. 
La refurma giudiziala intenziunescha in'organisaziun pli effizienta sco er ina giustia pli speditiva e pli adattada als burgais. 
La cumissiun da constituziun è cumplettamain d'accord cun questa finamira. 
La cunfinaziun envers la nova constituziun chantunala na dat tenor l'opiniun da la cumissiun nagins problems essenzials, uschia ch'ella sustegna il preschent sboz.
In impurtant punct cuminaivel tranter la refurma da las dretgiras e la revisiun da la constituziun pertutga la divisiun dal chantun. 
La refurma da las dretgiras prevesa per las dretgiras penalas e civilas da l'emprim'instanza ina reducziun da 14 a 10 districts. 
La cumissiun da constituziun examinescha er, sch'ins pudess ademplir meglier e cun main custs tschertas incumbensas administrativas sin il plaun regiunal cun stgaffir structuras novas. 
Pervia da las examinaziuns fundamentalas na po la cumissiun anc dar naginas decleraziuns concretas. 
Eventualas structuras novas ston pussibilitar in adempliment raschunaivel, effizient ed economic da las incumbensas e sto resguardar ils fatgs geografics. 
Sut quest punct da vista n'avess la repartiziun per incumbensas administrativas betg d'esser identica a tut pretsch cun ils districts giuridics.
La cumissiun da constituziun sustegna dal reminent il mantegniment prevedì dals circuls actuals e da la funcziun dal mastral. 
Ins sto dentant desister urgentamain da las dretgiras cirquitalas e da lur giuntas. 
Sulettamain uschia pon ins metter ina fin al ferm sparpagliament ed a l'organisaziun exagerada evidenta en l'organisaziun giudiziala. 
Ultra da quai vegn beneventada la proposta che las dretgiras districtualas duain da nov vegnir elegidas dals votants.
Gia ils professers Tobias Jaag e Tomas Poledna han menziunà en lur giudicat in basegn considerabel d'acziun tar l'organisaziun giudiziala. 
Perquai che la regenza considerescha la refurma da las dretgiras sco urgenta, duai la refurma vegnir realisada sco emprima prioritad ed independentamain da la revisiun totala da la constituziun chantunala. 
Il project da la refurma da las dretgiras, cumpilada dal president da la dretgira chantunala, Alex Schmid, è concepida uschia ch'ella sa lascha integrar armonicamain en la revisiun da la constituziun. 
La coordinaziun necessaria tranter ils dus projects è garantida.
Persunas d'infurmaziun:cusseglier guvernativ dr. 
Il dretg da midar libramain assicuranza per las persunas assicuradas tar la VISANA scroda la fin da 1998Tgi ch'ha gì fin uss sia assicuranza obligatoria fundamentala per la tgira da malsauns tar la VISANA po tscherner libramain be anc fin la fin da 1998 in'autra assicuranza. 
A partir da 1999 scroda quest dretg da tscherna e las perunas pertutgadas vegnan attribuidas da lur vischnanca ad in'assicuranza.
Per persunas ch'èn stadas assicuradas fin uss tar la VISANA scroda definitivamain ils 31 da december 1998 il termin da pudair tscherner libramain ina nova societad per l'assicuranza obligatoria fundamentala per la tgira da malsauns. 
Pervi da la retratga da la VISANA da l'assicuranza fundamentala en il chantun Grischun, ston las persunas assicuradas tar la VISANA far lur assicuranza fundamentala per la tgira da malsauns tar in nov assicurader, e quai fin il pli tard ils 31 da december 1998. 
Ils assicuraders posteriurs ston respectar il dretg da libra tscherna da las persunas obligadas d'avair in'assicuranza ed acceptar senza resalva las propostas da recepziun.A las persunas assicuradas tar la VISANA esi da render attent a temp e repetidamain en las medias sco er tras infurmaziuns persunalas da la confederaziun e dal chantun sin questas circumstanzas. 
Tuttina esi da far quint che varsaquantas abitantas e varsaquants abitants dal chantun ch'èn assicurads uss tar la VISANA, na vegnan betg a disponer d'ina assicuranza obligatoria fundamentala per la tgira da malsauns a partir dal 1. da schaner 1999.
Sut la surveglianza da l'uffizi federal per assicuranzas socialas vegnan las persunas pertutgadas attribuidas tenor il princip da solidarietad ad ina nova assicuranza. 
Resguardadas vegnan tut las assicuranzas ch'èn activas en l'entir chantun e che disponan d'ina quota da participaziun al martgà d'almain in pertschient. 
La quota d'attribuziun sa drizza tenor l'intensitad dal martgà dals singuls assicuraders.L'uffizi chantunal da sanadad vegn a trametter mez schaner 1999 a las vischnancas pertutgadas ina glista da quellas abitantas e da quels abitants che ston vegnir attribuids ad in nov assicurader da malsauns. 
Ultra da la recumandaziun a tge assicurader da malsauns che las persunas duain vegnir attribuidas, vegn mess a disposiziun a las vischnancas er in model d'ina disposiziun d'attribuziun. 
Per garantir ina protecziun integrala d'assicuranza sto l'attribuziun succeder avant la fin da schaner.
Tenor dretg federal ston ils chantuns procurar che l'obligaziun d'avair in'assicuranza vegnia observada. 
L'execuziun da l'obligaziun d'avair in'assicuranza è chaussa da las vischnancas tenor la lescha chantunala davart l'assicuranza da malsauns e la reducziun da las premias. 
Ellas han l'incumbensa d'attribuir las persunas che n'observan betg lur obligaziun d'avair in'assicuranza ad in assicurader. 
Represchentants da la confederaziun e dal chantun han prendì, ensemen cun ils responsabels da la VISANA e dals ulteriurs assicuraders, las mesiras necessarias per pudair metter a disposiziun a las vischnancas il schaner 1999 il pli spert pussaivel ed a moda la pli integrala pussaivla las infurmaziuns necessarias per executar l'obligaziun d'avair in'assicuranza.
L'ordinaziun grischuna da chatscha menziuna er l'urs ed il lufL'entschatta d'avrigl 1999 vegn messa en vigur la nova ordinaziun chantunala da chatscha (OCC). 
Per l'emprima giada vegnan menziunads ultra dal luf-tscherver er l'urs ed il luf.
Urs, lufs e lufs-tscherver pudessan en relativamain curt temp puspè sa chasar en il Grischun. 
Il pertgirar d'animals da niz sco protecziun cunter animals da rapina furma tenor il dretg niev ina mesira da defensiun raschunaivla. 
La regenza vul relaschar directivas correspundentas pir cur ch'ils animals da rapina menziunads sa chattan propi en il Grischun. 
En il fratemp vegnan indemnisads cumplainamain eventuals donns chaschunads tras il luf-tscherver, il luf u l'urs.L'inspecturat da chatscha ha d'eruir tenor il dretg actual ils effectivs da selvaschina cun l'agid da represchentants dals chatschaders sco er da la selvicultura e da l'agricultura. 
Ins vegn a mantegnair questa pratica er en avegnir. 
Ins desista dentant da cumplettar correspundentamain las disposiziuns executivas tar la lescha chantunala da chatscha.
En vista a l'indemnisaziun da donns da selvaschina resp. da mesiras per evitar tals donns en la selvicultura e l'agricultura vegnan giuditgadas las dumondas pendentas ch'eran d'inoltrar fin a la fin da november 1998 anc tenor il dretg vegl. 
Ils dus secturs vegnan reglads en dus decrets executivs tar l'OCC e cumpiglian essenzialmain las disposiziuns da procedura. 
Questas èn er vegnidas revedidas, simplifitgond las proceduras e faschend ellas pli concisas.
Lavuratori principal da las VFF a Cuira: i vegn pretendì ina discussiunLa regenza vul discurrer anc ina giada cun la direcziun generala da las VFF davart il lavuratori principal a Cuira che duai vegnir serrà. 
Per defender ils interess dal chantun duai vegnir discutà sur da la purschida da plazzas da lavur da las VFF en il Grischun. 
Il termin para adattà, cun quai che la midada da structura da las VFF è en moviment ed anc betg terminada. 
Ultra da quai represchentan er las VFF la tesa ch'i na saja nagliur fixà en scrit che l'era da las raits electronicas pretendia che tut ils servetschs centrals da las VFF stoppian esser domiciliads a Berna.
Sustegn da lavur culturala professiunalaA basa da la nova lescha davart promover la cultura vegnan per l'emprima giada pajads a persunas che fan professiunalmain lavur culturala stipendis e contribuziuns per realisar in ovra en l'autezza da 146'000 francs. 
Il sustegn duai pussibilitar a las artistas ed als artists da pudair sa deditgar dapli a lur lavur. 
Profis da cultura ch'èn burgais(a)s dal chantun Grischun, che vivan dapi almain dus onns en il Grischun u ch'èn colliads stretgamain cun la cultura grischuna tras la tematica ed il lieu da lavur pon s'annunziar per in stipendi u ina contribuziun per realisar in'ovra. 
La proxima concurrenza vegn publitgada probablamain a la fin da favrer 1999. 
Las sequentas persunas obtegnan ina contribuziun en il rom da l'emprima concurrenza per lavur culturala professiunala: -Elisabeth Arpagaus, Turitg, per sia lavur vi dal nov project da maletgs da colur: "Muntognas grischunas", -Corina Curschellas, Rueun, per sia lavur sco cumponista e chantadura, -Martin Derungs, Turitg, per sia lavur da cumponist, tr. a. d'ina "operetta moderna", -Luciano Fasciati, Cuira, per ina retschertga ed in studi davart la realisabladad per in "spazi d'art grischun", -Romano Fasciati, Stampa, per la lavur vid ses project da cudesch "Der achte Tag" -Manfred Ferrari, Cuira, per retschertgas e lavur vid il scenari per ses project da film "Der Prädikantenstreit", -Fortunat Frölich, Trin-Digg, per la lavur da cumponist vid sia "missa verde", -Hans Peter Gansner, Genevra, per la lavur vid ses project da cudesch cun il titel da lavur "Der Engel der Geschichte", -Philippe Gasser, Basilea, per la lavur vid in'installaziun da medias cun il titel "Verwaschenes Blau", -Arno Hassler, Crémines, per realisar differentas ovras sin il sectur da video e fotografia, -Dieter Menz, Davos-Platz, il mument en Frantscha, per cuntinuar il ciclus "Description d'une déchirure", -Gaudenz Signorell, Domat/Ems, per sia lavur sco fotograf e per realisar 120 ovras en format pitschen ed insaquantas ovras en format grond, -Peter Trachsel, Dalvazza, per sia lavur e ses institut "Hasena für zeitgenössiche Kunst" sco er per ses project "Das Jahr des Hasen", -Cristina Vital, Cuira, per sia scolaziun da dirigenta, e -GSMBA. secziun dal Grischun, per persunas activas sin il champ cultural che han pudì utilisar il 1998 suenter ina procedura da selecziun severa l'atelier "Fernando et Jean-Luc Lardelli Canton des Grisons" a Paris.
Ulteriuras contribuziuns culturalas or dador la concurrenzaTotalmain 9'000 francs vegnan pajads sco contribuziuns culturalas a: -la gruppa da film Arcus, Mustér, per realisar il film curt "Il limit", e -la musica da giuvenils Cuira per l'instrumentaziun parziala 1999.
Contribuziuns al sportContribuziuns dal sport-toto da totalmain 605'000 francs vegnan pajadas a 52 federaziuns ed organisaziuns da sport.
Novs decrets a partir da 1999Sin il 1. da schaner 1999 vegnan messas en vigur la nova lescha davart la banca chantunala grischuna e las disposiziuns executivas revedidas totalmain tar la lescha davart las finanzas.
Da las vischnancasApprovadas vegnan las constituziuns communalas da Bivio e Pasqual, las revisiuns parzialas da las constituziuns communalas d'Avras e Versomi, la revisiun parziala dals statuts da la vischnanca da burgais da Luven sco er la revisiun parziala da la lescha davart las taxas da cura da Feldis/Veulden.
El entschaiva sia lavur l'entschatta da matg 1999.
Lescha da taglia: Il Grischun vul midar tar la valitaziun actuala d'in onnLa regenza grischuna ha deliberà il messadi tar la revisiun parziala da la lescha da taglia. 
Ils puncts principals da la revisiun èn l'adattaziun al dretg federal e la midada tar la valitaziun actuala d'in onn.
Suenter ina procedura extendida da consultaziun a l'entschatta da l'onn è vegnì elavurà il messadi tar la revisiun parziala da la lescha da taglia dal departament da finanzas. 
Numerusas pretaisas da las consultaziuns han pudì vegnir resguardadas en il project. 
Auters giavischs n'han betg pudì vegnir resguardads per motivs finanzials. 
La regenza ha deliberà il messadi per mauns dal cussegl grond. 
Il project vegn tractà en il parlament a chaschun da la sessiun da mars e suttamess alur al pievel per la votaziun. 
L'entrada en vigur è planisada per il 1. da schaner 2001.
In'armonisaziun è indispensablaSin l'onn 2001 ston tut ils chantuns adattar lur leschas da taglia a la lescha federala davart l'armonisaziun da las taglias directas dals chantuns e da las vischnancas (LHT). 
Sin il sectur da las disposiziuns stringentas da la LHT n'ha il legislatur chantunal nagin spazi liber d'agir, damai ch'il dretg d'armonisaziun vegn applitgà directamain. 
Quai munta che numerusas midadas proponidas en la revisiun parziala succedessan er, sch'ellas na vegnessan betg concludidas dal legislatur chantunal. 
Tar questas midadas stringentas appartegna per exempel da suttametter las rentas d'AVS e d'AI cun 100 pertschient a la taglia (oz 80 pertschient).
Deducziuns: Il spazi d'agir per il chantun è restrenschìLa lescha d'armonisaziun cuntegna spezialmain sin il sectur da las deducziuns restricziuns rigurusas da l'autonomia chantunala. 
Pliras deducziuns n'èn betg pli permessas generalmain u tenor la furma actuala. 
En la revisiun parziala proponida esi vegnì empruvà da cumpensar questas consequenzas dal dretg d'armonisaziun uschenavant sco pussaivel e finanzialmain supportabel.
La deducziun per las premias da l'assicuranza da malsauns e da vita sco er per ils tschains da spargn sto vegnir limitada concernent l'import. 
En il project da revisiun vegn questa limita maximala fixada fitg auta. 
La deducziun maximala pussaivla è pli auta ch'en ils ulteriurs chantuns.
La deducziun valaivla per ils uffants en ina scolaziun d'ordaifer s'oppona a la lescha d'armonisaziun. 
Sin fundament da la situaziun geografica speziala en il chantun na po questa deducziun dentant betg vegnir stritgada senza cumpensaziun. 
Da nov vegn fixà in import fix che sa referischa sin in di da referenza che na dependa betg pli dals custs effectivs.
La deducziun actuala per pensiunadas e pensiunads che vivan sulets n'è betg permessa pli. 
Las consequenzas da la stritgada da questa deducziun vegnan cumpensadas cun permetter da nov da deducir ils custs da malsogna e da tgira senza limitaziun da l'entrada suttamessa a la taglia.
Valitaziun actuala: Il sistem dal futurPer la taxaziun da las persunas natiralas duai la valitaziun posteriura oz valaivla, sin fundament da la quala l'entrada vegn eruida a basa da las entradas cuntanschidas en ils onns precedents, vegnir remplazzada da la valitaziun actuala. 
Tar la valitaziun actuala vegn l'entrada suttamessa a la taglia per in tschert onn fiscal eruida a basa da las entradas nettas cuntanschidas en il medem onn. 
Las taglias sin entrada e facultad vegnan taxadas ed incassadas l'onn succedent. 
La midada dal sistem succeda er per la taglia federala directa.
Cun la valitaziun actuala po vegnir realisada in zic meglier ina imposiziun da taglia tenor la capacitad economica. 
Gist en temps da grondas midadas economicas esi necessari che la taxaziun e l'incassament da la taglia succedian usche da manaivel sco pussaivel dal temp, en il qual las entradas èn vegnidas realisadas.
Per la midada dal sistem discurran er l'aboliziun da las taxaziuns intermediaras ed il svilup en ils auters chantuns. 
La gronda part dals chantuns vegn ad applitgar l'onn 2001 la valitaziun actuala. 
Quest sistem da valitaziun gist vegn a sa far valair en Svizra; en insaquants onns dastgass quel vegnir prescrit stringentamain da la confederaziun.
Il sulet dischavantatg da muntada da la valitaziun actuala è la lavur administrativa pli gronda per ils pajataglias e per las autoritads da taxaziun.
La valitaziun actuala vegn applitgada gia per l'onn transitori 2001. 
Las entradas ordinarias cuntanschidas ils onns 1999 e 2000 crodan en ina largia da valitaziun e na vegnan betg suttamessas a la taglia sin entrada. 
Las entradas extraordinarias (p. ex. indemnisaziuns en chapital, parts extraordinarias da paja) cuntanschidas en quels onns vegnan cumpigliads en ina taglia annuala. 
Medemamain vegnan er resguardads tscherts custs extraordinaris per la taglia (p. ex. contribuziuns per l'acquist d'onns da contribuziun en la prevenziun professiunala, custs extraordinaris da mantegniment per bains immobigliars).
Ulteriuras midadasUltra dals puncts principals menziunads da la revisiun parziala vegnan midadas numerusas disposiziuns da lescha da taglia actuala.
Las disposiziuns pertutgant las proceduras vegnan adattadas a la lescha federala davart la taglia federala directa.
Il dretg penal fiscal vegn adattà d'ina vart a la lescha d'armonisaziun e da l'autra vart a la convenziun europeica dals dretgs umans.
Uschia po vegnir tegnì quint dals custs supplementars da geniturs ch'educheschan sulet e da pèrs che lavuran domadus.
En cumparaziun cun ils auters chantuns duai vegnir rinforzà il Grischun sco lieu da societads da domicil e da holding.
Malgrà las stentas intensivas da spargnar ha stuì vegnir preschentà per l'onn vegnent in preventiv cun in deficit da var 46 milliuns francs. 
En il plan da finanzas per ils onns 2000 fin 2003 s'augmenta anc quest deficit.
En vista a questa situaziun finanziala ed al fatg che la grevezza fiscala da las persunas natiralas en il chantun è gia sut la media svizra è la regenza da l'avis che mo ina part da las entradas supplementaras che resultan da las adattaziuns stringentas a la lescha d'armonisaziun, possian vegnir dadas vinavant.
Mattatschas e buobs splanan e cusan en cuminanzaDapi l'entschatta da l'onn da scola splanan e cusan las mattatschas ed ils buobs da las classas primaras e da las classas pitschnas dal Grischun en cuminanza.
Sin l'entschatta da l'onn da scola 1992/93 è vegnì mess en vigur il nov plan d'instrucziun da la scola primara dal chantun. 
Il departament d'educaziun, cultura e protecziun da l'ambient (DECA) ha introducì pass per pass l'instrucziun coeducativa da lavurs a maun. 
Ella prevesa che las mattatschas ed ils buobs vegnan instruids ensemen er en ils roms "lavurs a maun textilas" e "zambregiar" En las classas primaras e classas pitschnas è quai gia il cas dapi l'entschatta da l'onn da scola current.
Il process d'introducziun che ha durà plirs onns è vegnì planisà ed accumpagnà d'ina gruppa da lavur. 
En il rom dal perfecziunament dals magisters han ins pudì instruir per tut ils districts d'inspecturat mintgamai in team da manadras e manaders da curs. 
Quests teams han dà vinavant lur savida a las magistras ed als magisters da las scolas primaras e da las classas pitschnas en las regiuns en furma d'in perfecziunament obligatori dals magisters.
Malgrà che las magistras ed ils magisters eran gia s'occupads durant onns cun las ideas e teorias da l'instrucziun da lavurs a maun coeducativa, era la realisaziun concreta en il mintgadi da scola insatge nov per numerusas persunas d'instrucziun. 
Grazia a la buna scolaziun ed il proceder miaivel dal cader dal curs è l'introducziun dentant succedida senza problems.
Las experientschas che las magistras ed ils magisters, ils commembers dal cader dal curs sco er las inspecturas ed ils inspecturs han fatg durant la fasa introductiva da sis onns èn avant curt vegnidas preschentadas al chau dal departament, cusseglier guvernativ Joachim Caluori. 
El ha plaschair da quai ch'ins ha cuntanschì fin uss e spera che la lavur a maun coeducativa possia vegnir introducida durant ils proxims onns cun il medem schlantsch e success er en il stgalim superiur da la scola populara.
Nagina cumpensaziun da chareschiaLa chareschia annuala è sa sbassada per la fin da november 1998 per 0.1 promil. 
Cun quai scroda ina cumpensaziun correspundenta per il persunal chantunal e las persunas d'instrucziun da la scola populara sin l'entschatta 1999. 
La chareschia vala sco equilibrada fin tar in index da 103.9 puncts.I vegn er desistì d'ina cumpensaziun da chareschia sin las rentas da la cassa chantunala da pensiun e sin las pensiuns dals cussegliers guvernativs.
Midadas tar il commerzi da bains immobigliarsLa regenza ha incumbensà il departament da l'intern e da l'economia d'avrir la consultaziun davart tschertas midadas sin il sectur dal commerzi da bains immobigliars sco er concernent il register funsil. 
Las restricziuns chantunalas da l'acquist d'abitaziuns da vacanzas tras estras u esters duain vegnir formuladas uschè generusas sco pussaivel. 
Uschia avessan las vischnancas la pussaivladad da reglar quest sectur senza gronda lavur legislativa tenor lur agens basegns. 
Las barrieras per crear brevs ipotecaras duain vegnir reducidas tras l'abrogaziun da l'artitgel 135 da la lescha introductiva chantunala tar il cudesch civil. 
Tras questa prescripziun èn proprietarias e proprietaris che vulan engrevgiar lur bain immobigliar cun ina brev ipotecara numnadamain sfurzads en ils pli blers cas da pretender ina nova valitaziun uffiziala. 
Quai è collià cun disturbis, perdita da temp e taxas. 
Ultra da quai impedischa la disposiziun menziunada la finanziaziun dad edifizis novs cun brevs ipotecaras, perquai che la valita commerziala vala sco limit d'engrevgiament. 
Questa valita po dentant pir vegnir eruida, sche l'edifizi è terminà. 
Sche la brev ipotecara duai er en il Grischun avair la rolla d'in dretg da pègn commerzial, ston ins eliminar ils impediments chantunals.
Ultra da quai vegn reducida la publicaziun da transferiments da proprietad tras il remplazzament da l'ordinaziun executiva d'enfin uss tras ina suletta disposiziun en l'ordinaziun chantunala dal register funsil. 
Tut questas novaziuns èn ina part dal project da la regenza "Essenzialisaziun e flexibilisaziun da la legislaziun e da l'applicaziun dal dretg" (EFLAD).
Contribuziuns culturalasContribuziuns en l'import total da 182'500 francs vegnan concedids a las sequentas ovras culturalas, occurrenzas ed organisaziuns: -ediziun dal DC "Goodbye Gary Cooper" cun chanzuns en rumantsch, englais e franzos da Corina Curschellas, -film cultural/documentar "Ils von Salis ed il Grischun" (titel da lavur) da Willy Walther, -occurrenzas musicalas e litteraras dal circul cultural Arosa durant l'enviern 1998/99. 
-concerts dal chor La Cantata dals 6 fin ils 13 da mars 1999 a Cuira, Lenzerheide/Lai e Tusaun (messa da pauca da Joseph Haydn), -concerts dal "Bündner Vokalensemble" dals 13 e 14 da marz 1999 a Cuira (passiun da Matteus da Johann Sebastian Bach), -concerts dal "Orchesterverein Chur" dals 9 ed 11 da favrer 1999 a Cuira e Tavau (ovras da Johann Christian Bach, Wolfgang Amadeus Mozart e Joseph Haydn), -ediziun da "Nies Tschespet" nr. 66 cun il titel "Schi lunsch naven" tras la Romania, -trais producziuns dal teater Muntanellas, primavaira 1999, -concerts dal "Engadiner Kammerchor" dals 20 e 21 da mars 1999 a San Murezzan e Cuira (requiem tudestg da Johannes Brahms), -concerts dal "Folk-Club" Cuira en l'emprima mesadad dal 1999, -program d'occurrenzas da la "Klibühni" en l'emprima mesadad dal 1999, -ediziun dal cudesch "Das Prättigau" tras la chasa editura Paul Haupt, -film documentar davart il pictur artist Giovanni Segantini da Johannes Barandun (scenari) e Peter Beck (reschia), -concerts dal chor "Proget 99" cun cooperaziun dal bariton Simon Estes dals 26 e 27 da favrer 1999 a Ramosch e Puntraschigna, -concerts da la "Chorgemeinschaft der evangelischen Kirchenchöre Igis-Landquart und Malans" dals 20 e 21 da november 1999 a Landquart e Malans, -concerts d'orgla a Cuira 1999, -Fundaziun Giovanni Segantini per las mesiras architectonicas per il provisori dal museum Segantini en la rondella da la chasa da parcar a San Murezzan, -Fundaziun Museum Regiunal Surselva (MRS) per la sanaziun dals daivets, -gieu cun chant "Hänsel und Gretel" en rumantsch dal chor d'affons facultativ da Mustér, e -ludoteca Cuira per l'onn da gestiun 1997/1998.
Restructuraziun en il departament d'educaziunL'uffizi per dumondas da furmaziun superiura e l'uffizi per la furmaziun professiunala vegnan separads e manads sco posts da servetsch independents. 
Il post da contabilitad vegn manà sco agen post da servetsch sut il num "Uffizi per stipendis e finanzas". 
Questas novaziuns entran en vigur a l'entschatta 1999.
Reorganisaziun dal servetsch forestal dal GrischunIl servetsch forestal duai ademplir las pretensiuns multifaras al guaud a moda pli effizienta, pli datiers al client ed a moda pli flexibla. 
Tar sias incumbensas centralas tutgan il mantegniment dal guaud tras la polizia forestala, la prevenziun da privels da la natira ed ils acquists da basa. 
Oz sa cumpona il servetsch forestal dal chantun d'ina centrala a Cuira (inspecturat forestal) sco er da 29 uffizis forestals cirquitals decentrals ch'èn repartids en l'entir chantun. 
Questa structura administrativa decentrala è sa cumprovada da princip. 
Ella contribuischa considerablamain a la politica da mantegniment dal guaud dal chantun e da las vischnancas. 
Tras la creaziun da tschintg centers da cumpetenza regiunals cun mintgamai in respunsabel per ina regiun pudess ins dentant cuntanscher anc ulteriuras meglieraziuns. 
Latiers duai ins oravant tut intensivar il contact stretg cun las vischnancas ed ina spezialisaziun professiunala pussaivla dals singuls collavuraturs resp. dals selviculturs cirquitals. 
Las tschintg novas regiuns forestalas vegnan fixadas definitivamain sco suonda: Surselva, vallada dal Rain da Cuira, Partenz inclus Tavau, regiun dal Grischun central cun Mesolcina e Calanca sco er l'Engiadina cun las valladas dal sid Val Müstair, Poschiavo e Bergiaglia. 
Fin la mesadad da favrer 1999 vegnan inditgads ils novs schefs regiunals. 
Partind da l'organisaziun actuala vegn'ins a tschertgar er en avegnir ina "soluziun d'allrounder" cun tgira da territori evidenta. 
Ultra da quai duai er vegnir examinada e sche pussaivel realisada ina decentralisaziun da cumpetenzas da la centrala en las regiuns.
Nov cataster da privels da la natiraLa regenza prenda conuschientscha dal rapport final e dal concept "Valitaziun da privels dal Grischun" da l'inspecturat forestal. 
Ils princips cuntegnids en il concept vegnan approvads: -La sfera da registraziun sa restrenscha sin las zonas d'abitadis, territoris da svilup e purtaders da traffic. 
-I vegn manà in cataster cundivisibel d'eveniments davart ils privels da la natira. 
-Las chartas da privels vegnan cumpiladas e cumplettadas separadamain tenor geners da privels. 
-I vegnan relaschads plans da zonas da privel cun dus stgalims da privels.
La realisaziun succeda en ils onns 1999 fin 2019, ed i vegn quintà cun expensas da 22.5 milliuns francs. 
La registraziun e valitaziun da privels è vegnida reglada da nov tras la lescha da guaud e l'ordinaziun da guaud da la confederaziun. 
La confederaziun sustegna ils chantuns tar l'elavuraziun da la basa necessaria, quai che permetta al Grischun d'unifitgar e da meglierar la separaziun da privels ch'è sa verifitgada fin uss.
Consultaziun a la confederaziunVisavi il departmanet federal da giustia e polizia prenda la regenza posiziun tar la revisiun dal dretg da surveglianza concernent las interpresas privatas d'assicuranzas e tar la midada da la lescha federala davart il contract d'assicuranza. 
La finamira dal sboz vegn in princip sustegnida. 
Ella pussibilitescha essenzialmain ina megliera controlla da las relaziuns finanzialas da las assicuranzas. 
Da nov duai ultra da quai er vegnir introducì il dretg general da pudair visar in contract d'assicuranza suenter trais onns, n'emporta nagut tge termin ch'è vegnì stipulà a ses temp.
Da las vischnancasLas vischnancas purtadras da la chasa da vegls e da tgira Alvra ch'è planisada ad Alvagni-vitg cun maximal 28 letgs vegn garantida la recepziun da la chasa sin la glista da las chasas da tgira dal chantun Grischun, sche la chasa po cumprovar las premissas necessarias e sche las vischnancas termineschan il mument da l'entschatta dal manaschi lur participaziun a la chasa da vegls e da tgira a Tusaun.A las vischnancas purtadras da la chasa da vegls e da tgira Rain posteriur ch'è planisada ad Andeer cun 30 letgs vegnan garantids ils medems dretgs, sch'els termineschan il mument da l'entschatta dal manaschi lur participaziun a la chasa da vegls e da tgira a Tusaun. 
Il medem vala er per las duas gruppas d'abitar e da tgira cun 6 fin 7 letgs a Sursaissa e Val S. 
Pieder, sche questas duas instituziuns termineschan il mument da l'entschatta dal manaschi lur participaziun en la medema dimensiun a la chasa da vegls e da tgira a Glion.
La regenza renconuscha definitivamain la partiziun d'instrucziun da cader da hotel da la scola da hotellaria e da turistica Cuira sco scola professiunala superiura da hotellaria.
Al center turistic da Breil/Brigels vegn dada la permissiun per la construcziun ed il manaschi d'in driving-range sin l'aua (plazza da trenar ils culps) sin il lai da Breil.I vegnan approvadas la constituziun communala da Medel/Valrain, las revisiuns parzialas da las constituziuns communalas da Maladers ed Aschera, las midadas da las planisaziuns localas da Conters en P. e da Giuvaulta sco er la revisiun da la lescha da taglia da Valendau.I vegnan dads libers credits en l'import total da quatter milliuns francs per differents projects da construcziun da vias.
El entschaiva sia lavur il pli tard l'entschatta da settember 1999.
Fin en dus onns ston tut las vischnancas avair introducì taxas da rumentLa regenza fixescha in davos termin fin la fin da november 2000 a quellas vischnancas grischunas che n'han anc betg introducì la taxa da rument. 
Pli tard daventass il chantun activ.
Dapi l'entschatta 1985 è en vigur la lescha federala da protecziun da l'ambient (LPA). 
Ella prevesa che la dismessa da rument sto vegnir finanziada tras taxas giustifitgadas dal chaschunader. 
Il medem princip è er fixà en la lescha chantunala da rument. 
Sco megliera soluziun per realisar il princip dal chaschunader recumonda l'uffizi chantunal per la protecziun da l'ambient (UPA) d'incassar taxas dependentas da la quantitad (taxas da satg e da container tenor volumen e paisa) ed ultra da quai ina taxa da basa. 
Questa soluziun è derasada en grondas parts da la Svizra tudestga. 
Il departament chantunal da protecziun da l'ambient ha supplitgà las vischnancas gia duas giadas (1996 e 1997) d'adattar lur reglamentaziun da las taxas da rument al dretg surordinà. 
Fin la mesadad da 1999 vegnan ca. trais quarts dals abitants dal Grischun a pajar taxas da rument. 
Ma en ca. 100 vischnancas na correspunda la reglamentaziun anc adina betg al princip dal chaschunader. 
Per quest motiv vegni mess in termin da dus onns a las vischnancas grischunas (fin da november 2000) per adattar correspundentamain lur decrets. 
En vischnancas nua ch'i na succeda nagut fin quel termin vegn il chantun sez a stuair fixar ina reglamentaziun da taxas che stat en concordanza cun il dretg surordinà.
La lescha d'ustaria vegn concretisadaL'entschatta da l'onn 1999 va en vigur la nova lescha d'ustaria. 
La regenza relascha sin il medem termin las disposiziuns executivas necessarias. 
Quellas pertutgan las activitads d'ustaria che basegnan ina permissiun, il loschament da giasts sco er il commerzi en detagl cun auas barschadas. 
Il text cumplet vegn publitgà en il Fegl uffizial dal chantun.
Cunvegnas sin il sectur da furmaziunIl chantun Grischun sa participescha a las sequentas cunvegnas: cunvegna interchantunala davart las scolas autas professiunalas, cunvegna administrativa davart la scol'auta professiunala da la Svizra orientala e cunvegna interchantunala da las scolas professiunalas.
Contribuziuns culturalasTotal 185'900 francs survegnan il teater da la citad da Cuira per la stagiun 1998/99 e l'orchester grischun da chombra per la surdada da trais cumposiziuns a chaschun dal giubileum da 10 onns.
Questas mesiras van en vigur suenter la spiraziun dal termin legal da recurs cun adattar la signalisaziun correspundenta e cun allontanar ils objects per diminuir la sveltezza.
Las revisiuns parzialas da las planisaziuns localas da Sched e da Ziràn-Reschen vegnan approvadas.
Las ovras idraulicas duain vegnir suttamessas a la taglia tenor il "model grischun"La regenza considerescha l'uschenumnà "model grischun" per suttametter las ovras idraulicas a la taglia per soluziun adequata. 
Ella pren uschia er en cumpra in eventual process cun l'economia d'electricitad.
Sch'ina ovra idraulica venda current per pretschs spezials a ses acziunaris u ad autras persunas che stattan datiers, po la differenza tar ils pretschs da martgà vegnir curregids tenor la lescha da taglia da l'autoritad da taxaziun. 
Per questa correctura dal gudogn vegnan en dumonda da princip duas metodas: l'uschenumnà model da dividenda e l'uschenumnà model grischun.
Il model da dividenda fiss be in provisoriL'emprim model sa basa sin las dividendas obligatorias tenor il dretg da concessiun e prevesa per ils onns fiscals 1997 fin 2000 supplements sin questas dividendas obligatorias. 
Quai fiss dentant be ina soluziun transitoria fin che la lescha federala davart l'armonisaziun da las taglias directas dals chantuns e da las vischnancas ston vegnir applitgadas en tut ils chantuns davent da l'onn 2001. 
Sin quest termin stuessan vegnir sviluppadas novas soluziuns ensemen cun auters chantuns. 
Quest model vegness acceptà da l'economia d'electricitad e pudess vegnir realisà directamain.
Il model grischun differenziescha meglier ...
Il model grischun parta da pretschs da media da consum tenor la statistica federala d'electricitad. 
Da quests pretschs vegnan deducids ils custs per transportar e distribuir il current sco er ils custs da client. 
Tras valitar la valenza da l'energia (energia da stad u d'enviern; furniziun durant il di u la notg) vegn eruì il pretsch effectiv da vendita dal current per mintga singula societad d'ovra idraulica. 
Questa valita vegn cumparada mintgamai cun ils pretschs da cumpensaziun, uschia che resulta la correctura dal gudogn. 
Cun il model grischun vegnan pretendidas correcturas dal gudogn fitg differentas per las singulas ovras idraulicas.... e porta pli pitschnas perditas da tagliaCun il model da dividenda na pon betg vegnir mantegnidas las entradas fiscalas da pli baud. 
Il chantun e las vischnancas stuessan prender en cumpra considerablas perditas da taglia. 
Er cun il model grischun sa reduceschan las entradas fiscalas en cumparaziun cun la taglia sin la facultad da pli baud. 
Las perditas èn dentant tar il nov model in zic pli pitschnas che tar il model da dividenda. 
Il ristg ch'il model grischun possia vegnir realisà be sin via da dretg sto vegnir prendì en cumpra. 
La regenza è da l'avis ch'il model grischun saja la soluziun adequata per suttametter las ovras idraulicas a la taglia. 
Spezialmain resguarda quest model er in zic meglier la capacitad economica da las ovras idraulicas e po er esser da lunga durada.
La chatscha d'atun 1998 encurunada da success è terminadaLa chatscha da quest onn sin tschiervs e chavriels è ida a fin mesemna, ils 16 da december 1998. 
Las experientschas ch'èn vegnidas fatgas cun questa chatscha èn positivas.
En tut èn vegnids schluppettads 4'274 tschiervs e 5'061 chavriels. 
L'emprima giada è vegnì applitgà il nov concept da chatscha sin chavriels.
TschiervsPer mantegnair in effectiv da tschiervs sanadaivel, adattà al spazi da viver, structurà a moda natirala sco er per evitar donns da selvaschinas han stuì vegnir schluppettads quest onn 4'150 tschiervs en il chantun Grischun. 
Cun quest dumber schluppettà vegn l'effectiv da la primavera da circa 11'000 tschiervs stabilisà e reducì tenor basegn.
Enconuschentamain esi vegnì schluppettà durant la chatsch'auta in dals pli gronds dumbers da tschiervs dapi ch'i dat statisticas da chatscha ed uschia è gia vegnida realisada ina gronda part da las schluppettadas. 
Il clima fitg suvent bletsch e plievgius cun pauc sulegl, il bun effectiv da selvaschinas e sia repartiziun confurm a la spezia sin il spazi da viver sco er la regulaziun nova dals asils da selvaschinas han gidà a cuntanscher quest resultat. 
Cheutras ha la chatsch'auta da quest onn cumprovà che la chatscha d'atun n'è betg ina concurrenza per la chatsch'auta, mabain ina cumplettaziun da quella; tuttina è vegnida realisada quest onn cun pli che 3'200 tschiervs in dals pli auts dumbers d'animals schluppettads durant la chatsch'auta ed 80 pertschient dal plan da reducziun.
La chatscha d'atun permetta in agir differenzià che resguarda da mantegnair effectivs da selvaschinas sanadaivels e confurm a las relaziuns localas e permetta d'organisar chatschas regiunalas cun dumbers da chatschaders adattads durant in termin cunvegnent ed ina dimensiun favuraivla.
Sin fundament dals bucs schluppettads il settember è vegnì fatg per mintga regiun il plan da reducziun per l'entira chatscha sin chavriels. 
Quel ha prevedì 5'161 chavriels. 
Per la chatscha d'atun che ha gì lieu per l'emprima giada en l'entir chantun ha il plan prevedì in dumber da 1'026 chavriels. 
Remartgabel è il fatg ch'ils plans da reducziun èn er vegnids cuntanschids tar ils chavriels per circa 80 pertschient durant la chatsch'auta.
Bun start per la nova chatscha d'atunFitg legraivel è il fatg che 40 pertschient dals chatschaders da la chatsch'auta èn s'annunziads e pli che 1'200 chatschadras e chatschaders pan prendì part da la chatscha speziala. 
Il chatschader grischun mussa pli e pli chapientscha per la chatscha d'atun e percorscha che quella n'è betg ina concurrenza, mabain ina cumplettaziun significativa da la chatsch'auta.
Las chatschas spezialas èn vegnidas avertas en las singulas regiuns mintgamai suenter l'arrivada dals tschiervs resp. dals chavriels tranter ils 14 ed ils 28 da november. 
Ellas han durà tranter in ed indesch dis, mintgamai tenor regiun e spezia d'animal. 
En tut las regiuns è la chatscha succedida a moda correcta e per la tschertga esi vegnì fatg diever mintgamai d'in tandem da chans da sang. 
En 4 regiuns è il plan vegnì surpassà per pli che 15 animals (Surselva +38, Grischun central +23, Mittel-/Hinterprättigau +17, Scanvetg +31). 
Finamira da la chatscha d'atun è da cuntanscher uschè exact sco pussaivel il plan da reducziun. 
Sa fundond sin las experientschas ston schliaziuns vegnidas chattadas latiers.
Mittel-/Hinterprättigau -56. 
En tut è quai in bun resultat e nus essan persvadids ch'i reussescha cun l'engaschament necessari als chatschaders d'accumplir il plan da reducziun en tut las regiuns tar ils chavriels.
Il dumber total dals animals schluppettads preschenta ina quota da bucs da 40 pertschient, ina quota da chauras da 49.6 pertschient ed ina tala d'ansiels da 10.4 pertschient. 
En il futur duai vegnir empruvà anc dapli d'augmentar la quota dals ansiels.
La finamira è vegnida cuntanschida grazia als chatschaders averts per midadasIls effectivs da tschiervs e da chavriels han pudì vegnir regulads per gronda part grazia al sustegniment dals chatschaders cun la patenta da chatscha grischuna. 
Uschia pon ils effectivs da questas spezias passentar l'enviern en ina grondezia adequata e cun ina buna structura. 
Quai è dentant stà pussaivel mo grazia a las chatschas d'atun, cun schluppettar animals feminins e giuvens sco er cun proteger ils animals masculins creschids.
La chatscha da patenta grischuna ha er accumplì quest onn sias incumbensas en il servetsch da la publicitad. 
Quai è stà pussaivel mo grazia a l'engaschament activ ed avert dals chatschaders. 
Perquai meritan els noss engraziament e nossa renconuschientscha.
L'assicuranza d'edifizis sbassa danovamain las premias1998 aveva l'institut d'assicuranza d'edifizis reducì las premias per diesch pertschient. 1999 vegn quest rabat sin las premias augmentà per ulteriurs tschintg pertschient cumpareglià cun l'onn 1997.
Grazia al dumber da donns reducì ed en vista als buns retgavs da chapital po vegnir augmentà il rabatt da fin uss diesch pertschient sin las premias fundamentalas e supplementaras a basa da l'onn 1997 sin 15 pertschient per l'onn proxim. 
Cun questa mesira vegnan ils assicurads participads als buns resultats. 
Las premias per construcziuns massivas muntan da nov anc a stgars 30 centims per 1'000 francs da la valur d'assicuranza, per edifizis da lain a 51 centims e per construcziuns maschadadas a 38 centims.
Dapi 1987 ha la premia media pudì vegnir reducida per circa 40 pertschient. 
Ella munta uss a radund 44 centims per 1'000 francs da la valur d'assicuranza ed è uschia sut la media da las 19 assicuranzas chantunalas d'edifizis. 
Tgi che posseda en il Grischun ina chasa paja dal reminent pli pauc che la mesadad da las premias cumpareglià cun las proprietarias ed ils proprietaris da chasas en ils siat chantuns senza in institut d'assicuranza d'edifizis da dretg public.
Camiuns a 40 tonnas al San Bernardino fissan privlusEn ina charta a cusseglier federal Moritz Leuenberger propona la regenza danovamain da betg auzar la limita da paisa per camiuns sin la ruta dal San Bernardino e d'admetter en avegnir nagins vehichels a 40 tonnas. 
Il motiv per questa dumonda è la segirezza dal traffic. 
Questa po vegnir garantida be lura, sche las tonnaschas restan limitadas. 
I existan privels extraordinaris sin l'axa dal San Bernardino surtut en las pendenzas da fin otg pertschient, en las stortas per part stretgas, en la mancanza frequenta dals vials da surpassar sco er en il fatg che la via d'autos n'è per la gronda part betg separada tenor direcziuns. 
La regenza intimescha da tractar la problematica uschè spert sco pussaivel a chaschun d'ina conferenza.
Novs decretsLa lescha davart la banca chantunala grischuna (lescha-BCG) na vegn betg messa en vigur sco previs oriundamain sin l'entschatta schaner, mabain pir sin l'entschatta da fanadur 1999. 
Questa modificaziun succeda per motivs organisatorics da la BCG.
La revisiun parziala da la lescha da la scola media en il chantun Grischun (lescha da la scola media) vegn messa en vigur sin l'entschatta d'avust 1999.
Vi dals custs imputabels da ca. 260'000 francs vegn empermess ina contribuziun chantunala da construcziun da 32.5 pertschient.
Approvadas vegnan la revisiun parziala da la lescha da taglia da Valendau e la revisiun parziala da la planisaziun locala da Sta. 
Maria V.M.
Fatgs da persunalLas sequentas collavuraturas ed ils sequents collavuraturs van la fin da december 1998 en pensiun: -Stefanie Cekon, Cuira, tgirunza auxiliara en la clinica psichiatrica Waldhaus, -Martha Florin, Igis, manadra cirquitala d'AVS tar l'institut d'assicuranza sociala, -Emerita Lütscher, Cuira, secretaria tar il departament d'educaziun, cultura e protecziun da l'ambient, -Elisabeth Messmer, Cuira, collavuratura scientifica tar l'archiv chantunal, -Georg Christoffel, Cuira, secretari da taglia tar l'administraziun da taglia, -Karl Lombris, Cuira, assistent administrativ tar la centrala per stampats e material, -Gian Melchior, Tavau, adjunct tar la polizia chantunala, -Jacob Müller, Trimmis, sergent cun incumbensas spezialas tar la polizia chantunala, -August Obrist, Cuira, directur da la praschun Sennhof, -Pronj Pavle, Cuira, tgirunz d'anestesia en l'ospital Fontana, e -Walter Steiner, Cuira, magister a la scola chantunala.
-Andrea Bass, naschì 1969, da Sumvitg, domicilià a Cuira, daventa giurist per dumondas da submissiun tar il secretariat dal departament da construcziun, traffic e selvicultura. 
El entschaiva l'entschatta schaner 1999. 
-Othmar Schnoz, naschì 1944, da Mustér, domicilià a Domat, daventa manader da partiziun e substitut dal manader da partiziun da l'uffizi per la protecziun civila e l'agid en cas da catastrofas. 
El entra en uffizi l'entschatta schaner 1999.
Per la fin da l'onnLa regenza è sa radunada quest onn a 44 sedutas. 
En quest connex ha ella prendì 2527 conclus.A las collavuraturas ed als collavuraturs en l'administraziun chantunala engrazia la regenza zunt fitg per la lavur prestada e giavischa a tut las conburgaisas ed a tut ils conburgais tut il bun e prosperitad per l'onn nov.
La regenza vegn presidiada davent dal 1. da schaner 1999 da Klaus Huber, vicepresident daventa Peter Aliesch.
Las regiuns da guaud dal Grischun tschiffan furmaLa regenza fixa ils centers da biro ed ils posts exteriurs per las tschintg regiuns da guaud ch'èn vegnidas creadas avant in onn. 
La nova repartiziun da las incumbensas tranter la centrala e las regiuns sco er aifer las regiuns vegn approvada.
En il rom da la nova organisaziun èn vegnids fixads ils centers da biro ed ils posts exteriurs sco suonda:
Il project d'exposiziun per il sviament da Silvaplauna è vegnì approvàLa via dal Güglia è ina colliaziun da traffic impurtanta per l'Engiadina e per las valladas dal sid cunfinantas. 
Sco via alpina furma ella ina part da la rait svizra da vias principalas. 
Surtut durant l'enviern è il pass dal Güglia savens la suletta colliaziun da via charrabla tranter l'Engiadina e la part dal nord dal Grischun. 
La via fermamain frequentada traversa la vischnanca da Silvaplauna ed è surtut l'enviern cun sias relaziuns da via problematicas in privel per ils abitants. 
Regularmain sa furman colonnas chi chaschunan ultra da quai emissiuns da canera da da svapurs. 
Cun il project da sviament che la regenza ha uss approvà po vegnir augmentada la segirezza, meglierada la qualitad da viver e d'abitar a Silvaplauna. 
Quai augmenta er l'attractivitad da la vischnanca da Silvaplauna sco lieu da turissem. 
Tenor il project d'exposiziun repassà duai la via dal Güglia s'unir cun la via d'Engiadina en il territori da Piz en furma d'in giratori. 
Object central dal sviament è il tunnel "Clavanövs" d'ina lunghezza da 745 m. 
En general duai l'ovra vegnir adattada a moda natirala a la cuntrada. 
I vegn quintà cun custs totals da ca. 39 milliuns francs. 
La finanziaziun e cun quai er il termin da la realisaziun da quest project èn il mument anc averts.
Execuziun da la legislaziun davart las armas duai restar chaussa dal DGPSLa nova lescha federala d'armas sco er l'ordinaziun relativa èn entradas en vigur a l'entschatta 1999. 
La finamira da questas disposiziuns novas è essenzialmain quella da reglar a moda unitara en l'entira Svizra la manipulaziun cun armas, accessoris e muniziun. 
La populaziun duai esser protegida meglier cunter abus. 
Il dretg federal prescriva ch'ils chantuns stoppian relaschar quellas disposiziuns organisatorias ch'èn necessarias per l'execuziun chantunala. 
La regenza suttametta al cussegl grond perquai il messadi ed il sboz per in'ordinaziun executiva. 
Tenor questa sco er tenor las disposiziuns executivas da la regenza duai en il Grischun anc adina esser responsabel il departament da giustia, polizia e sanitad (DGPS) resp. la polizia chantunala per l'execuziun da la legislaziun davart las armas.
Da las vischnancasLa Casa di Cura Immacolata a Roveredo e la chasa da vegls e da tgira Lindenhof a Churwalden vegnan recepids da nov en la glista da las chasas da tgira dal chantun Grischun.
Approvadas vegnan la revisiun parziala da la lescha da taglia da Celerina/Schlarigna, la constituziun dal circul Ramosch e la lescha davart las taxas da cura e las taxas per promover il turissem d'Urmein.
Iniziativa "Proprietad d'abitar per tuts" - proprietad d'abitar per tuts?
Da cussegliera guvernativa Eveline Widmer-SchlumpfPer dir ordavant: ina vasta derasaziun da proprietad d'abitar è senza dubi giavischada ord vista sociopolitica. 
L'iniziativa "Proprietad d'abitar per tuts" è dentant la faussa via per la soluziun d'in problem che vegn preschentà cun raschun.
Finamiras falladasLas reducziuns fiscalas che l'iniziativa prenda en mira na pon betg cuntanscher la finamira d'ina derasaziun pli vasta da la proprietad d'abitar. 
En quest senn è il titel da l'iniziativa "Proprietad d'abitar per tuts" illusori. 
Per circa trais quarts fissan quai ils proprietaris da chasas ed abitaziuns d'enfin uss che profitassan da las mesiras da promoziun proponidas. 
Cun auters pleds: l'iniziativa empermetta ina reducziun fiscala surtut a quels che possedan gia ina chasa u abitaziun. 
Oravant tut las persunas cun entradas pli autas pudessan far deducziuns da taglia pli grondas, perquai ch'ellas sa chattan en ina progressiun da taglia pli auta; tar ellas han las reducziuns dapli paisa.
La pretensiun da l'iniziativa da "schelar en las valitas da l'atgna fittanza", cuntrafa a la devisa da la giustia da taglias, surtut en cumparegliaziun cun las fittadinas ed ils fittadins che na pajan per regla betg tschains constants durant plirs onns. 
Ins sto esser realistic e partir dal fatg ch'ils tschains suondan a lunga durada ad ina rata d'inflaziun media da dus pertschient. 
In'acceptaziun da l'iniziativa augmentass a lunga vista er il dischequiliber existent tranter duas categorias da pensiunads: quels che han da pajar tschains e quels ch'èn proprietaris d'abitaziuns u chasas. 
In "gea" chaschunass dentant er in tractament giuridic inegual da proprietaris. 
Per objects da la medema valur sa basass ins sin differentas valitas da l'atgna fittanza, tut tenor da tge temp ch'els èn vegnids cumprads.
Dals privilegis da spargnar per la construcziun che l'iniziativa prevesa pudess far diever mo ina pintga part da la populaziun. 
Tenor statistica da taglia han sulettamain circa 15-17 pertschient in'entrada ch'è auta avunda per pudair sa permetter ina tala activitad da spargn. 
Var la mesadad da quests pajataglias viva gia oz en l'atgna chasa u abitaziun e na po perquai gnanc trair a niz la pussaivladad da spargnar per construir.
Ina cumparaziun cun la reglamentaziun en noss stadis vischins mussa chi sa tracta da differents facturs ch'influenzeschan la quota da proprietad d'abitar en in pajais. 
Raschuns fiscalas n'èn qua betg decisivas. 
Bler dapli paisa han auters facturs, uschia p. ex. il tschains ipotecar, la facultad disponibla, ils pretschs da terren e da construcziun, l'existenza da terren pront da vegnir surbajegià, in martgà d'immobiglias che funcziuna a moda effectiva.
Finalmain ston ins esser realistic e betg spetgar che l'acceptaziun da l'iniziativa portia impuls da creschentscha economica en ina tala mesira sco ils iniziants empermettan quai. 
Tar l'effectiv actual d'abitaziuns vidas ed en vista al terren restrenschì purtassen ils stimuls da taglia a l'entschatta plitost in spostament da la proprietad tar la substanza da construcziun existenta e be in modest augment da l'activitad da construcziun.
Budget dal stadi en privelL'acceptaziun da l'iniziativa avess ultra da quai grevas consequenzas finanzialas per il budget da la confederaziun e dals chantuns che na sa chatta tuttina betg en ina buna situaziun. 
Tant la confederaziun sco er ils chantuns avessan da far quint cun perditas da taglia en l'autezza da blers milliuns. 
Sche l'iniziativa vegn acceptada e sche la valita da fittanza vegn sbassada da fin uss 70 pertschient (per la taglia federala directa 100 pertschient) a 60 pertschient per emprimas abitaziuns, per segundas abitaziuns da fin uss 100 pertschient a 60 pertschient, sch'i vegn fatg diever da la pussaivladad da spargnar per construir e sch'i vegn prestà l'agid da start fiscal als novs proprietaris d'abitaziuns u chasas durant ils emprims diesch onns, resultan or da quai sulettamain per il chantun Grischun perditas immediatas da la taglia chantunala da 18 milliuns francs. 
A lunga vista vegnan latiers anc 7 milliuns francs perdita da taglia (sch'ins parta d'in tschains ipotecar da 5,5 pertschient), en cas che las valitas da l'atgna fittanza vegnan "scheladas en". 
Las parts dal chantun a la taglia federala directa fan or ca. 30 pertschient. 
Sin il stgalim federal ston ins quintar cun perditas da taglia en l'autezza da 400 milliuns francs en cas che l'iniziativa vegn acceptada. 
Sco consequenza da quai avess il chantun da quintar cun ulteriuras perditas da taglia immediatas da ca. 4,3 milliuns francs. 
A lunga vista, grazia al "schelar en" las valitas da l'atgna fittanza ed in auzament parallel da la valita da fittanza dal martgà, dessi ultra da quai perditas da taglia supplementaras da ca. 1,1 milliuns francs, eventualmain schizunt da 2 milliuns francs. 
Tut en tut avess noss chantun da spetgar e da supportar perditas da taglia da pli che 30 milliuns francs. 
Er las vischnancas avessan da quintar cun perditas immediatas da taglias en l'autezza da ca. 17 milliuns francs, resp. da 24 milliuns francs (cun l'effect dal "schelar en" las valitas da l'atgna fittanza). 
Quai avess in grond effect sin las vischnancas da turissem. 
Ellas disponan d'ina gronda part da las segundas abitaziuns, e tar questas fiss la perdita da taglia considerablamain pli auta che tar las emprimas abitaziuns.
Cun auters pleds: en cas che l'iniziativa en discussiun vegniss acceptada fissan la confederaziun e numerus chantuns bloccads per blers onns puncto lur politica finanziala. 
Quai vala er per il chantun Grischun, ma er per differentas vischnancas.
Proprietad vegn promovida gia ussGia cun la reglamentaziun actuala observ'ins l'incumbensa constituziunala da promover la proprietad d'abitar. 
Las valitas da fittanza chantunalas ch'èn fiscalmain decisivas sa chattan considerablamain sut ils pretschs da martgà per las emprimas abitaziuns. 
Per ca. la mesadad dals proprietaris èn las deducziuns per tschains ipotecars e custs da mantegniment pli autas che la valita da l'atgna fittanza ch'è suttamessa a la taglia; cun quai èn els situads bain, perquai ch'els pon trair giu domaduos da las taglias. 
Sche la confederaziun ed ils chantuns perdan en la situaziun finanziala dad oz ca. 1,9 milliardas francs da taglias, stuvess ins almain era patratgar co ins pudess finanziar questa perdita che purtass tuttina mo profit ad ina tscherta gruppa da pajataglias. 
Las perditas da taglia chaschunadas da l'iniziativa avessan d'entrar puspè, saja quai tras spargnar resp. scursanir sin differents secturs u cun augmentar las taglias. 
Quai na po dentant betg esser d'interess, cunzunt betg per proprietaris d'abitaziuns u chasas; els èn er consuments, lavurants, impressaris e cun quai interessads che l'economia svizra prospereschia e che las finanzas publicas sajan saunas. 
Il giavisch da promover la proprietad, fixada dapi 1972 en la constituziun federala, è incontestada. 
Las stentas correspundentas duessan dentant sa drizzar sin novs proprietaris e betg en emprima lingia sin quels che possedan gia abitaziuns u chasas. 
Ins sto examinar sche questa finamira fiss pli bain cuntanschibla cun ina midada dal sistem (nagina valita da l'atgna fittanza, ma er nagina deducziun da tschains da daivets e nagina deducziun per custs da mantegniment). 
Questa midada avess en mintga cass d'esser calculada cun precauziun.
NA a l'iniziativaLa confederaziun ed ils chantuns sa stentan oz per ina politica da sanaziun efficazia en pass socialmain cumportabels. 
Il spazi per respargns considerabels e pussaivels per ina maioritad è fitg restrenschì.L'iniziativa "Proprietad d'abitar per tuts" è da refusar en l'interess da la sanaziun prioritara dal budget dal stadi ed er per motivs da ponderaziuns socialpoliticas. 
Questa posiziun da la scheffa dal departament da finanzas e militar vegn er sustegnida da la regenza grischuna.
Acquist da bains immobigliars: La regenza approva las quotas dals esters da las vischnancasPer l'onn 1999 ha il cussegl federal concedì al chantun Grischun danovamain in contingent da 270 permissiuns per la vendita d'abitaziuns da vacanzas resp. chasas da vacanzas a persunas a l'exteriur. 
La regenza ha approvà las quotas procentualas dals esters da las vischnancas.
La repartiziun da las 270 permissiuns per abitaziuns da vacanzas sin las singulas vischnancas grischunas succeda principalmain tenor ils sequents criteris:- La vendita da bains immobigliars en vischnancas e regiuns da svilup economic flaivel èn da preferir a venditas en vischnancas e regiuns da svilup economic ferm- petents cun domicil u sedia en il Grischun vegnan preferids a petents d'ordaifer il chantun- projects che vegnan realisads principalmain cun interpresas indigenas vegnan preferids.
Per cas da direzza, abitaziuns da segund maun, permissiuns da colliaziun e cumparaziuns vegnan tegnidas liber 40 permissiuns singulas.
Ils singuls lieus e lur quotas dals esters procentualas maximalmain valaivlas vegnan publitgadas en il fegl uffizial dal chantun.
Da las vischnancasEnvers l'uffizi federal da traffic propona la regenza da conceder a la Brämabüel & Jakobshorn SA la concessiun per ina sutgera da quatter persunas da l'alp Clavadel sin il Jatzhorn (Tavau).
Approvadas vegnan la lescha davart las taxas da cura e las taxas per promover il turissem da la corporaziun turistica Surses sco er las constituziuns da Clugén e Preaz.
Per differents projects da construcziun da vias en il chantun vegnan concedids credits en l'import total da var 4.5 milliuns francs.
El entra en plazza l'entschatta favrer 1999.
La gulivaziun da finanzas dal Grischun vegn perfecziunada anc pli fitgDal president da la regenza Klaus HuberLa gulivaziun da finanzas tranter il chantun e las vischnancas sco er tranter las vischnancas gioga dapi 40 onns ina rolla impurtanta en noss chantun muntagnard multifar. 
Ella è in instrument indispensabel per promover e rinforzar las vischnancas e las regiuns. 
Il fatg, ch'i dat fitg paucas vischnancas ch'èn en ina situaziun finanziala precara e che la gronda part da las vischnancas - er pitschnas - han pudì mantegnair lur populaziun dat perditga d'in sistem da gulivaziun da finanzas efficazi e che funcziuna bain. 
Perquai na duai quest sistem betg vegnir modifitgà radicalmain. 
La preschenta revisiun parziala da la lescha davart la gulivaziun da finanzas, da la quala nus avain da decider ils 7 da favrer, eliminescha dentant singuls mancos e realisescha ladinamain meglieraziuns pussaivlas.
Igl è enconuschent che las vischnancas vegnan classifitgadas en gruppas da forza finanziala. 
Quella classificaziun en gruppas vegn resguardada per regla per fixar subvenziuns chantunalas ed è decisiva per il dretg da contribuziuns da la gulivaziun da finanzas. 
Ils criteris per la classificaziun èn la forza fiscala, la grevezza fiscala ed il basegn finanzial d'ina vischnanca.
Sco quai ch'igl è gia il cas tar ils retgavs dals tschains d'aua duain er las entradas da las vischnancas ord prestaziuns da cumpensaziun per perditas da l'utilisaziun da la forza idraulica (sco p. ex. la cumpensaziun per la Greina) vegnir resguardadas per calcular la forza finanziala e per la gulivaziun da la forza finanziala. 
Il medem mument vegn precisada l'autezza decisiva dals tschains d'aua. 
Las vischnancas duain vegnir suttamessas a la taglia per quests cas, en ils quals ina vischnanca exequescha in'activitad d'interpresa en in'autra vischnanca; p. ex. tras il manaschi d'in implant electric u ina interpresa turistica.
La clav valaivla per classifitgar las vischnancas en las gruppas da forza finanziala duai vegnir perfecziunada. 
Decisivas per la forza finanziala duain dentant esser er vinavant ils trais criteris: forza finanziala (taglia chantunala, tschains d'aua), pe da taglia e basegn finanzial, dentant duai il basegn finanzial vegnir calculà da nov a basa dal basegn fundamental, dal dumber da scolars e da la surfatscha. 
Ils dus davos criteris remplazzan ils elements da fin uss: custs da scola e custs per paralavinas e rempars. 
Tar la fixaziun da la grevezza fiscala vegn la muntada dal pe da taglia reducida per in terz ed applitgà il pe da taglia en media da dus onns. 
Uschia vegn evità ch'il pe da taglia vegn augmentà per vegnir en ina gruppa da forza finanziala pli favuraivla.
Il medem mument cun la lescha davart la gulivaziun da finanzas vegn er revedida parzialmain la lescha davart il dretg da las auas. 
Tenor quest project da revisiun duai l'uschenumnà "franc per la cuntrada", ch'è da pajar en in fond, dal qual vegnan indemnisadas las vischnancas da Vrin e Sumvitg, vegnir purtada a mesas dal chantun e da las vischnancas. 
En quest connex vegnan er adattadas singulas disposiziuns al dretg federal.
Ils dus projects da votaziun n'èn betg contestads. 
Il cussegl grond ha deliberà la revisiun parziala da la lescha davart la gulivaziun da finanzas cun 95 encunter 0 vuschs e la revisiun parziala da la lescha chantunala davart il dretg da las auas cun 93 encunter 0 vuschs. 
Ellas na portan er betg midadas radicalas. 
Ellas signifitgan dentant ina perfecziun e meglieraziun da noss sistem da gulivaziun da finanzas. 
Quai è impurtant per las bunas relaziuns tranter il chantun e las vischnancas e per la solidaritad en las regiuns. 
La regenza supplitgescha perquai d'acceptar las revisiuns.
Mandat individual da prestaziun per las clinicas psichiatricas Beverin e WaldhausSin il 1. da schaner 1999 ha dà la regenza grischuna in mandat individual da prestaziun a las duas clinicas psichiatricas chantunalas Beverin e Waldhaus ed ha uschia reglà ils detagls da la spierta da prestaziun da la psichiatria instituziunala en il Grischun.
IntentL'intent dal mandat individual da prestaziun (MIP) èsi da coordinar la spierta da prestaziun da la psichiatria instituziunala en il chantun Grischun en il senn dal provediment psichiatric prescrit legalmain (lescha da la tgira dals malsauns) e d'optimar quella sut l'optica da la medischina, da la terapia, da la tgira e sut il pugn da vista social ed economic.
FinamiraIl mandat individual da prestaziun adossescha a las clinicas psichiatricas chantunalas Beverin e Waldhaus quests secturs da prestaziun e quests champs spezials ch'èn necessaris per in provediment psichiatric confurm al basegn da tut las abitantas e tut ils abitants dal chantun e dals giasts stagiunals.
Domaduas offran il provediment fundamental per la psichiatria acuta, gerontologica e per pazients stabels/reabilitaziun. 
Secturs spezials vegnan purschids per l'entir chantun mo en ina da quellas duas clinicas. 
Uschia vegn purschida en la clinica Beverin la staziun da drogas Downtown e l partiziun per la dependenza d'alcohol Danis sco spiertas spezialas per tut las abitantas e tut ils abitants dal Grischun.
ManagementEr las structuras da management vegnan adattadas als basegns dal novissim temp. 
Da nov vegnan coordinads ils fatgs da las clinicas psichiatricas chantunalas sco er da las chasas da dimora e da lavur per umans impedids psichicamain d'ina direcziun strategica communabla. 
Cun il mandat individual da prestaziun obtegna la direcziun da las clinicas e dals ospitals chantunals in instrumentari directiv ch'infurmescha a moda cumplessiva davart las pretaisas da questas duas clinicas e che fixescha directivas cleras en la spierta da prestaziun sco er concernent l'rganisaziun, la direcziun e la garanzia da la qualitad.
La regenza sa scuntra cun uffiziers superiurs da l'armadaMardi, ils 2 da favrer 1999 sa scuntra la regenza cun differents uffiziers superiurs da l'armada. 
Sin il program stattan in bainvegni en la sala da la regenza, in apéro en il tschaler statal e silsuenter in gentar communabel. 
La scuntrada serva a la tgira dals contacts ed ad ina discussiun libra. 
La rolla d'ospitant vegn surpigliada da la regenza e dal cumandant cirquital colonel Ferdinand Marty, entant che las sequentas persunas vegnan spetgadas sco giasts: -cumandant da corp (cdtC) Hansulrich Scherrer, schef dal stab general- cumandant da corp (cdtC) Simon Küchler, cumandant dal corp d'armada da muntogna 3- divisiunari (div) Valentino Crameri, cumandant da la divisiun da muntogna 12- divisiunari (div) Martin von Orelli, substitut dal schef dal stab general- brigadier (br) Erhard Semadeni, cumandant da la brigada territoriala 12, e- brigadier (br) Bruno Gähwiler, cumandant da la brigada da fortezza 13.
Alarm da prova dals 3 da favrer 1999 allas uras 13.30Sco mintg'onn precis al medem temp ha lieu mesemna, ils 3 da favrer1999, da las 13.30 a las 14.00 h in alarm da prova en l'entira Svizra.
Tar l'alarm da prova vegni examinà sche bunamain 7'000 sirenas funcziuneschian. 
Cun quellas vegn la populaziun alarmada en il cas dad in privel smanatschand. 
II signal "alarm general" vegn dà d'in tun urlont regular che crescha e chala e che dura ina minuta. 
Sch'igl fa lura da basegn po la controlla da las sirenas vegnir repetida fin a las 14.00 h.
Sch'il signal "alarm general" dat avisada ordaifer la controlla da sirena, lura signifitga quai ch'ina periclitaziun da la populaziun è pussaivla. 
En quest cas vegni giavischà da la populaziun da tedlar il radio DRS 1, da suandar las ordinaziuns da las autoritads e dad infurmar ils vischins. 
Ulteriuras indicaziuns e reglas da cumportament sa chattan sin las davosas paginas da mintga numer dal cudesch da telefon en il fegl d'infurmaziun "Alarm da la populaziun en cas da privel imminent".
La populaziun vegn supplitgada d'avair chapientscha per las malempernaivladads colliadas cun la controlla da las sirenas.
Il chantun sa prepara sin il dretg matrimonial 2000Il chantun ha inizià la consultaziun pertutgant l'ordinaziun executiva chantunala tar il nov dretg matrimonial resp. da divorzi. 
Il termin per prender posiziun dura fin mez mars 1999.
Sin l'entschatta da l'onn 2000 va en vigur il cudesch civil svizzer (CCS) revedì. 
Las midadas proponidas pertutgan oravant tut il dretg da divorzi. 
Da nov duai in divorzi esser pussaivel independentamain da la culpa e plinavant vegnan las consequenzas economicas regladas a moda pli equilibrada. 
Spezialmain vegnan francads legalmain in divorzi sin dumonda communabla sco er quel tenor la spiraziun d'in temp da separaziun da quatter onns. 
Per che las novas disposiziuns dal CCS possian vegnir applitgadas èsi da reglar en la legislaziun consecutiva dals chantuns oravant tut dumondas da cumpetenza sco er da far insaquantas adattaziuns. 
Las disposiziuns executivas chantunalas vegnan cumpigliadas ad intermin en in'ordinaziun dal cussegl grond. 
Dumondas da la cumpetenza e da la procedura èn dentant d'integrar pli tard en ina lescha formala. 
Igl è prevedì da far quai en il rom da la refurma da las dretgiras.
La revisiun da la CC va en vigur sin l'entschatta fanadur 1999Cun gronda maioritad ha il pievel grischun acceptà la fin da settember 1997 la midada da l'artitgel 54 da la constituziun chantunala (CC) e creà uschia la basa legala per uschenumnadas votaziuns da variantas. 
En connex cun la revisiun totala da la CC po vegnir resguardada meglier la voluntad dal pievel. 
Las votantas ed ils votants pon numnadamain votar da nov separadamain davart variantas da singuls artitgels constituziunals.
Contribuziuns culturalasContribuziuns en l'import total da 20'000 francs obtegnan la societad da musica Maiavilla per novas unifurmas e la societad da musica Tschlin per novs instruments.
Da las vischnancasLa regenza approva la midada da la planisaziun locala da Grüsch concernent ina midada da zona, ch'è cumpigliada cun l'engrondiment planisà da la fabrica da maschinas Trumpf Grüsch SA.
Per differents projects da construcziun da vias en il chantun vegnan concedids credits en l'import total da var 1.9 milliuns francs.
Fatgs da persunalLa fin da schaner 1999 van en pensiun: -Robert Caflisch, Haldenstein, manader da l'administraziun tar l'uffizi da megliuraziun e mesiraziun, -Reto Schuoler, Cuira, manader da project tar l'uffizi d'informatica, e -Vico De Tann, Mesocco, schef da garascha tar l'uffizi districtual da construcziun bassa 2, Mesocco.
-Sabina Studer, naschida 1967, da Grafenried BE, domiciliada a Biel, daventa pedagoga da museum tar il museum d'art dal Grischun. 
Ella entra en plazza l'entschatta avrigl 1999.
"Giuventetgna+sport" è dal tuttafatg en il trend, il Grischun a la testaL'entusiassem per il sport n'è betg mo restà constant tar la giuventetgna grischuna, mabain è schizunt anc s'augmentà. 
L'onn 1998 è stà per "Giuventetgna +sport" en il Grischun in onn absolutamain extraordinari. 
Quai vegn documentà da la statistica da la scola federala da sport Magglingen ch'è vegnida publitgada dacurt."
Giuventetgna + sport" (G+S) promova giuvenils en la vegliadetgna da 10 fin 20 onns. 1997 ha la G+S festivà ses giubileum da 25 onns cun cifras da record. 
Quellas èn vegnidas superadas 1998 per l'entira Svizra per 0.5 pertschient. 
En il Grischun ha l'augment muntà en cumparaziun cun l'onn precedent schizunt ad 1.4 pertschient. 
Mesirà vegn en unitads da trenament d'almain in'ura e mesa per persuna participanta. 
Per regla vala in mez di sco in'unitad da trenament. 
Concret ha il dumber da las unitads da trenament muntà en il Grischun per l'onn 1998 a 538'870, en l'entira Svizra a 18'245'830.
Er l'onn 1998 ha la promoziun dal sport svizzer chattà la ferma accoglientscha da nossa giuventetgna. 
Entant che las cifras da record da l'onn 1997 han pudì vegnir attribuidas a las differentas activitads ed occurrenzas da reclama en connex cun il giubileum da 25 onns "Giuventetgna + sport", èsi fitg legraivel cha la participaziun ha pudì vegnir augmentada danovamain per l'onn "normal" consecutiv 1998. 
Quai vala tut spezial er per il chantun Grischun. 
L'augment da quest chantun è in pulit zic sur la media, cumbain ch'ils dus novs roms da sport karate e sport da rulettas na figurescha anc betg en la statistica, cunquai che las organisaziuns interessadas ston anc prender a maun la scolaziun da manaders e manadras. 
Il pli fitg è il sport da naiv s'augmentà en noss chantun, uschia che quel ha pudì consolidar sia posiziun sco cleramain il pli grond rom da sport da G+S. 
Medemamain in augment èsi da constatar tar il ballape, judo, polisport sco er tar viandar+sport champester.
La glista da rangaziun dals pli populars sports sa preschenta sequentamain (UT = unitads da trenament):1. sport da naiv 158'451 UT2. hockey sin glatsch 55'451 UT3. ballape 55'091 UT4. gimnastica 33'353 UT5. unihockey 28'494 UT6. nudar 24'979 UT7. tennis 24'372 UT8. passlung 20'192 UT9. volleyball 17'955 UT10. viandar + sport champester 16'513 UTPer la spierta da sport G+S han obtegnì las uniuns, ils clubs, las scolas e las organisaziun da giuventetgna participadas contribuziuns federalas da vart 1.6 milliuns francs.L'uffizi da sport dal Grischun gratulescha a tut las manadras activas ed a tut ils manaders activs da G+S per quest excellent resultat ed engrazia ad ellas/els per lur grond engaschi pli u mains gratuit en favur da nossa giuventetgna sportiva.
Nov concept da salvament sin via cun 19 basas en il chantun19 corps da pumpiers existents vegnan definids sco basas per il salvament sin via ed equipads correspundentamain. 
Els han da garantir il servetsch en cas d'urgenza sin l'entira rait da las vias chantunalas.
La regenza prenda enconuschientscha dal rapport da l'institut d'assicuranza d'edifizis (inspecturat da pumpiers) concernent il concept grischun da salvament sin via ed approva las sequentas 19 basas (en successiun alfabetica): Arosa, Bravuogn, Tavau-Plaz, Mustér, Glion, Claustra, Küblis, Lai, Puntraschigna, Poschiavo, Sta. 
Maria/Tschierv, San Murezzan, Savognin, Scuol, Segl, Silvaplana, Stampa, Zernez/Susch e Zuoz. 
Davent da questas basas duain vegnir liberadas eventualas unfrendas d'accidents uschè svelt e cun tant quità sco pussaivel da lur vehichels e pudair vegnir provedidas medicinalmain a temp.
Ils custs unics da 175'000 francs surpiglia l'institut d'assicuranza d'edifizis dal Grischun. 
Ils utensils da piunier basignads vegnan consegnads ad emprest e gratuitamain a las basas entras la protecziun civila. 
Ils custs periodics per la scolaziun e l'instrucziun supplementara da pauschal 40'000 francs per onn surpiglia l'uffizi da construcziun bassa. 
Ils custs d'acziun da las organisaziuns da las basas vegnan mess a quint als chaschunaders.
Las taxas per di per il tractament psichiatric s'augmentanSuenter ch'igl è vegnì fixà davent da l'entschatta 1999 novas taxas cun la federaziun chantunala dals assicuraders grischuns da malsauns, adattescha la regenza correspundentamain l'urden da taxas per las clinicas Waldhaus (Cuira) e Beverin (Cazas) per pajaders autonoms. 
Las taxas per ils pazients chantunals vegnan augmentads retroactivamain sin l'entschatta da l'onn 1999 per var sis pertschient. 
Las tariffas per pazients d'ordaifer il chantun e da l'exteriur vegnan calculadas tenor la cunvegna davart ils ospitals da la Svizra orientala e na vegnan betg midadas per l'onn 1999.
Da las vischnancasCun pretaisas vegnan approvads definitivamain ils sequents dus projects da construcziun: Installaziun d'ina cuschina da scola en la chasa da pliras famiglias Meiliboda 2 ad Arosa (custs imputabels da 265'000 francs, contribuziun chantunala da construcziun da diesch pertschient) ed engrondiment da la chasa da scola primara a Cama (custs var 2.2 milliuns francs, contribuziun da construcziun da 18 pertschient). 
Da princip vegn approvà il project preliminar per la construcziun d'ina halla da sport e plurivalenta a Vicosoprano (custs imputabels da circa 1.7 milliuns francs, empermess vegn ina contribuziun da construcziun da 17.5 pertschient).
Ils statuts da la vischnanca burgaisa da Samedan vegnan approvads.
Per differents projects da construcziun da vias vegnan dads libers credits en l'import total da var 5.4 milliuns francs.
Fatgs da persunalSina Bardill, naschida 1966, da Luzein, domiciliada a Scharans-Cresta, daventa davent da l'entschatta da mars 1999 manadra dal post da stab per dumondas d'egualitad cun in pensum da 50 pertschient.
Ils 18 d'avrigl 1999 vegni votà unicamain davart la nova constituziun federalaLa regenza prenda enconuschientscha dal fatg ch'i vegn votà dumengia, ils 18 d'avrigl 1999 unicamain davart il conclus federal pertutgant ina nova constituziun federala. 
Votaziuns chantunalas n'han betg lieu.
Da las vischnancasLa regenza approva la revisiun parziala da la planisaziun locala da Falera concernent la reducziun da la zona per la protecziun da la cuntrada e cun la cumplettaziun da la zona da pistas da skis en il territori Crest la Siala. 
Cun resalvas vegn approvada er la revisiun parziala da la planisaziun locala da Medel/Lucmagn concernent ina zona da deposits per material da construcziun, da stgav e da reciclagi.
Las revisiuns parzialas da las leschas davart las taxas da cura da Bondo, Castasegna, Soglio, Stampa e Vicosoprano vegnan approvadas.
Mancanzas en la chasa da tgira Promulins a Samedan vegnan cumbattidasLas reproschas fatgas visavi la chasa da tgira Promulins a Samedan èn vegnidas scleridas a moda cumplessiva. 
En tscherts puncts duai schizunt in'inquisiziun penala dar scleriment final.
La stad 1997 han trais anteriuras collavuraturas fatg grevas reproschas en las medias cunter la cumissiun da la chasa da vegls da lez temp e sia moda e maniera da realisar la tgira ed assistenza dals abitants da la chasa, cunter l'incumpetenza da la tgirunza da partiziun, las mancanzas sin il sectur da la structura e la direcziun sco er en quai che reguarda las examinaziuns insuffizientas, fatgas en occasiun d'anteriurs eveniments en la chasa da vegls e da tgira.
Suenter differents scleriments preliminars (oravant tut discurs cun represchentants dals purtaders sco er cun anteriuras collavuraturas da la chasa da tgira) ha il departament da giustia, polizia e sanitad, observond sia obligaziun da surveglianza sco polizia da sanitad ed en cunvegna cun il circul d'Engiadin'auta, incumbensà la primavaira 1998 il team grischun per valitar la qualitad d'examinar las reproschas fatgas.
Il resultat da l'examinaziun è vegnì formulà en in rapport ch'ins ha surdà ils 14 da december 1998 al departament da giustia, polizia e sanitad.L'examinaziun dal team per valitar la qualitad ha fatg resortir ch'ina gronda part dals problems da la chasa resp. da las reproschas cunter la chasa sa basan sin las structuras dal 1991 che prevesan dus differents purtaders per la chasa da vegls e la chasa da tgira. 
Quests purtaders dubels han gì per consequenza che la surveglianza dal manaschi da la chasa n'è betg vegnida realisada a moda suffizienta resp. è vegnida delegada sin il sectur operativ. 
Ultra da quai èn collidadas duas differentas filosofias da tgira, e quai ha chaschunà la furmaziun da gruppas tar il persunal da tgira. 
Pervia da sia filosofia da tgira n'era ina part dal persunal betg abla da s'identifitgar cun il sistem da tgira sin basa d'ina persuna da contact ch'è vegnì introducì 1996 ed ha furmà uschia resistenzas, surpassond cumpetenzas ed ignorand directivas. 
Las mesiras concernent il persunal ch'ils purtaders, resp. la cumissiun cuminaivla da la chasa han alura ordinà han gì il resultat che trais anteriuras collavuraturas èn sa drizzadas a la publicitad.
Il sistem da tgira sin basa d'ina persuna da contact prevesa che mintga abitant e mintga abitanta ha ina persuna da contact entaifer il team da tgira ch'enconuscha mintgamai l'istorgia, la famiglia, las caracteristicas ed ils basegns, las malsognas ed ils giavischs da la persuna en dumonda. 
Questa persuna da contact planisescha la tgira, il decurs dal di, las activitads euv. ensemen cun la persuna tgirada, la famiglia e la media resp. il medi.
Il team per valitar la qualitad constatescha en ses rapport che las reproschas da las anteriuras collavuraturas en quai che reguarda la flaivlezza da manar dals posts surordinads sco er la mancanza da cumpetenza sociala da singulas persunas èn giustifitgadas. 
Oravant tut la manadra da partiziun incumbensada cun la realisaziun dal nov model da tgira era surdumandada tant en fatgs professiunals sco er organisatorics. 
En quai che pertutga las valitaziuns sbagliadas en la tgira ed assistenza da singuls abitants e singulas abitantas considerescha dentant il team per valitar la qualitad las reproschas fatgas da las trais collavuraturas sco exageradas e sco fatg che na pertutga betg l'entira chasa. 
Las mancanzas constatadas sin il sectur da la tgira èn en emprima lingia d'explitgar cun la chapientscha betg unitara da la tgira. 
Quai ha gì consequenzas sin la cuntinuitad da la tgira ed ha uschia chaschunà che la segirezza dals abitants n'era betg adina garantida.A basa da las constataziuns dal team per valitar la qualitad e dal giudicament medicinal dal medi chantunal na po betg vegnir exclus en singuls cas l'existenza d'in cumportament relevant da dretg penal. 
Per sclerir ils fatgs ha il departament da giustia, polizia e sanitad inoltrà ina atgisa a la procura publica.
La procura publica vegn a decider a basa da sia valitaziun dals fatgs, sch'igl è eventualmain d'avrir ina procedura penala e per tge puncts.
Per eliminar las mancanzas constatadas sco er per garantir ina filosofia unitara da tgira recumanda il departament da giustia, polizia e sanitad als purtaders da la chasa da vegls e da tgira Promulins da consultar ina persuna spezialisada externa.
Per l'atun 1999 èsi previs ch'il team per valitar la qualitad fetschia in'analisa cumplessiva da las structuras e da l'organisaziun da la chasa da vegls e da tgira Promulins e rapporteschia alura al departament da giustia, polizia e sanitad.
Il Plantahof obtegna in nov directurLa regenza ha tschernì Peter Küchler sco nov directur dal Plantahof. 
Il pli tard l'entschatta da settember vegn el a surpigliar la successiun da Heinrich MeliPeter Küchler, il directur novelegì da la scola agricula Plantahof, è naschì 1961, maridà e bab da dus uffants en la vegliadetgna da 12 e 14 onns e burgais da Kerns (OW). 
Suenter la terminaziun da ses studi sco inschigner agrar SPF ha Küchler absolvì plirs praticums en Svizra ed en l'exteriur, avant ch'el ha midà 1987 sco magister e cussegliader a la scola agricula Rheinhof Salez (SG). 
Ils accents da si'activitad d'instrucziun èn ils secturs da l'agricultura biologica, da la pedologia, da l'instrucziun davart il pavel ed il ladim, da la protecziun da l'aua e da la tratga da portgs. 
Dapi 1993 è el directur da la surmenziunada scola ed instruescha sin ils secturs da la politica agrara e da la teoria da manaschi. 
Da 1992 fin 1994 è Peter Küchler er stà docent per pedologia e protecziun dal terren a la scol'auta professiunala da Liechtenstein a Vaduz.
Peter Küchler daventa successur da Heinrich Meli ch'è entrà 1964 en servetsch dal chantun e ch'è vegnì elegì 1971 sco directur dal Plantahof. 
Meli ha occupà quest uffizi dapi l'entschatta d'avust 1972 e vegn ad ir en pensiun la stad vegnenta.
Revisiun da la constituziun grischuna: lavurs progredeschanLas lavurs vid la revisiun totala da la constituziun chantunala progredeschan bain. 
Tschintg gruppas da lavur tematicas han terminà lur incumbensa entaifer il termin e preschentan a la cumissiun per la constituziun in sboz formulà. 
Ils experts Tobias Jaag e Tomas Poledna da l'universitad da Turitg examineschan quest sboz en vista ad eventualas contradicziuns e malgulivezzas, alura vegn el discutà da la cumissiun.A basa d'in emprim sboz dals dus perits han las gruppas da lavur discutà intensivamain tut las dumondas ed elavurà in agen sboz. 
Quest furma la basa per las discussiuns en la cumissiun per la constituziun. 
Puncts da discussiun essenzials furman per exempel las sequentas dumondas:- Tenor tge reglas duain succeder las elecziuns en il cussegl grond?
- Co duai sa preschentar ina structuraziun effizienta ed adequata dal chantun? 
Duain ins furmar regiuns, u èn las structuras organisatorias existentas suffizientas er en il futur? 
Tge posiziun obtegnan ils circuls?
- Tge instruments pussibiliteschan a las burgaisas ed als burgais ina cooperaziun optimala ed effizienta en decisiuns dal stadi?
Finamira da la revisiun da la constituziun è ina lescha fundamentala che correspunda a la chapientscha actuala da la populaziun dal chantun. 
Er en l'avegnir sto il stadi esser abel d'agir e da schliar ils problems vegnents. 
L'organisaziun dal stadi è da concepir a moda manaivla ed adattada al burgais.
Sin la basa inoltrada da las gruppas da lavur vegn la cumissiun ad elavurar ses sboz da constituziun per mauns da la regenza. 
Las lavurs da la cumissiun duessan esser terminadas fin la fin da quest onn. 
En il rom d'ina vasta procedura da consultaziun che ha lieu l'onn 2000 pon tut las persunas ed organisaziuns interessadas prender posiziun tar il sboz per ina nova constituziun chantunala.
La cumissiun per la constituziun è vegnida instituida da la regenza per elavurar in sboz d'ina constituziun e per cumpilar in rapport explicativ. 
Ella vegn presidiada da cusseglier guvernativ Peter Aliesch. 
La cumposiziun da la cumissiun da 30 commembers ha ina basa vasta e tegna quint da la varietad dal chantun.
Las stimaziuns uffizialas vegnan revedidasLa regenza suttametta al cussegl grond il messadi ed il sboz per ina revisiun totala da l'ordinaziun davart las stimaziuns uffizialas. 
Las midadas pertutgan il sectur organisatori sco er quel material.
La midada materiala la pli impurtanta è che las valurs da stimaziun s'orienteschan da nov consequentamain tenor il martgà e che las taxas per stimaziuns duain vegnir augmentadas sin in nivel che cuvra ils custs. 
La nova ordinaziun vul crear ina clera basa legala per quest intent. 
Tut ils custs da las stimaziuns uffizialas duain vegnir cuvrids en il futur tenor il princip da l'usufructuari e dal chaschunader. 
La basa per fixar las taxas è in quint dals custs totals che vegn fatg aifer il manaschi. 
Quest quint dat la garanzia che l'autezza da las taxas vegn fixada correctamain e che las quotas pon vegnir repartgidas sin ils usufructuaris (institut d'assicuranza d'edifizis, administraziun da taglia ed auters uffizis chantunals, proprietaris da bains immobigliars sco er da nov vischnancas).
Tgi che posseda bains immobigliars ha da nov l'obligaziun da dumandar ina stimaziun en cas da construcziuns novas e da midadas essenzialas d'edifizis. 
Il sboz prevesa plinavant d'extender il dretg da l'invista en las actas e da reglar per part da nov la protecziun legala. 
En vista organisatoria vegn reducì il dumber dals commembers da las cumissiuns da stimaziun da trais sin dus e la limita da vegliadetgna per stimadras e stimaders en uffizi secundar vegn fixada sin 65 onns, entant che las disposiziuns d'elecziun per stimadras e stimaders en uffizi cumplain vegnan adattadas a l'ordinaziun chantunala davart il persunal.
La controlla da charn passa da las vischnancas al chantunIn ulteriur messadi concerna la nova ordinaziun chantunala davart l'igiena da la charn. 
Las vischnancas duain vegnir distgargiadas, a moda che la responsabladad per la controlla da la charn vegn surdada al chantun. 
L'organisaziun da la controlla da la charn duai vegnir adattada a las prescripziuns da la lescha da victualias e da l'ordinaziun federala davart l'igiena da la charn e vegnir structurada analogamain a la controlla da victualias en ils trais stgalims veterinari chantunal, inspectur da charn e controlladers da charn.
Actualmain ston las vischnancas eleger mintga quatter onns in inspectur da charn ed in substitut per quel er sch'i na dat nagin stabiliment da maz en la vischnanca. 
En l'avegnir duain ils controlladers da charn e lur suppleants vegnir elegids da l'uffizi da veterinari be anc per ils stabiliments da maz cun permissiun. 
Da princip duai la controlla da la charn vegnir fatga da veterinaris e veterinarias.
Oz vegnan ils controlladers da charn indemnisads principalmain da las vischnancas, las qualas enchaschan da lur vart taxas da las mazlarias. 
Da nov duai la regenza fixar las taxas a moda sumeglianta sco ch'ella fixa la tariffa per veterinaris, inspecturs da muvel e d'avieuls uffizials. 
En cas da meztgas regularas na resultan nagins custs supplementars per il chantun, en cas da meztgas urgentas e da malsogna dentant vegni fatg quint cun custs supplementars d'annualmain 12'000 fin 15'000 francs. 
En il Grischun vegnan exequidas en media 400 fin 500 meztgas urgentas e da malsogna per onn. 
Da nov duai il chantun purtar ina part dals custs supplementars che resultan da quellas meztgas. 
Ina grevezza totala dals custs sin ils chaschunaders pudess avair per consequenza ch'animals malsauns vegnessan annunziads memia tard u insumma betg. 
Per quest motiv duai vegnir enchaschada uss ina taxa modesta da diesch francs per meztga urgenta u da malsogna.
En il rom dal cumbat cunter la sturnadad bovina è prescritta a partir da l'entschatta 1999 da nov ina controlla da l'animal da maz tras il controllader da charn cumpetent, per animals bovins pli vegls che sis mais sco er per nursas e chauras pli veglias che 12 mais. 
Ils animals da maz ston vegnir controllads avant e suenter la meztga, pia duas giadas. 1997 èn vegnids mazzads en il Grischun var 12'500 animals da questa categoria. 
Ils custs per la controlla per propi dals animals da maz èn cuntegnids en la taxa fundamentala da la controlla da la charn, la lavur da la segunda visita en mazlaria sto dentant vegnir indemnisada. 
Tenor l'ordinaziun federala davart l'igiena da la charn pon vegnir pretendids per questa segunda visita maximalmain 20 francs. 
Ils custs supplementars da var 250'000 francs vegnan spustads dal chantun sin ils chaschunaders.
Adattaziuns tar il traffic publicLa revisiun parziala da las disposiziuns executivas da la regenza pertutgant la lescha davart il traffic public vegn approvada. 
Ella cumpiglia tschertas adattaziuns sin plaun chantunal, perquai che l'entschatta 1999 èn entrads en vigur la refurma da la viafier ed ils decrets che stattan en connex cun quella. 
Uschia è vegnida abrogada tranter auter l'ordinaziun federala davart concessiuns ad automobils e substituida tras l'ordinaziun davart la concessiun dal transport da persunas. 
Er l'ordinaziun federala davart l'urari è vegnida revedida totalmain. 
La nova lescha federala na pretenda betg stringentamain ina nova partiziun da las regiuns chantunalas d'urari. 
Quella dumonda duai dentant vegnir examinada separadamain integrond las organisaziuns regiunalas. 
Las novas disposiziuns executivas vegnan publitgadas en il Fegl uffizial dal chantun.
Contribuziuns da culturaI vegnan empermessas contribuziuns e garanzias da deficit d'in import total da 357'000 francs a las suandantas ovras culturalas, als suandants projects ed a las suandantas occurrenzas:- otg producziuns professiunalas da teater l'onn 1999 a Cuira da l'uniun gieu al liber, Klibühni. 
Il teater, In Situ lavuratori cultural e teater ressort k,- represchentaziuns al liber dal toc da teater "Madris" l'avust 1999 a Vaz sut,- ediziun dal tom 2 dal cudesch "Erzählenhören - Frauenleben in Graubünden" tras la chasa editura Octopus,- ediziun d'in tom da paraulas da Vic Henry,- ediziun d'in tom da poesias da Martin Fontana tras la Renania,- ediziun d'in cudesch davart Richard La Nicca tras la clinica psichiatrica Beverin,- turnea da concerts 1999 en il Giapun dal musicist da jazz Werner Lüdi, Malans,- ediziun dal DC "MinuteAge" da Reto Senn (Trin) cun Margrit Rieben e John Wolf Brennan,- festival da jazz Uncool dals 13 fin ils 15 da matg 1999 a Le Prese,- primaudiziun da la sinfonia nr. 4 da Gion Antoni Derungs tras l'orchester da chombra da l'Oberthurgau,- concerts da la scola da chant da Cuira, da la scola da chant da Son Gagl e da l'orchester dal conservatori Kromeriz (Tschechia) en l'avrigl/matg 1999 (represchentaziun da l'oratori "Paulus" e d'ina cantata da Mendelssohn),- concerts dal chor da giuvenils "Ils Cantins" sco er dal chor e da l'orchester dal conservatori da Turitg dals 7 da mars 1999 a Mustèr (messa glagolitica da Janacek),- concert dal chor maschadà da la scola media evangelica a Schiers dals 26 da mars 1999 a Schiers (ovras da Schubert e da Mendelssohn),- concerts dal chor "CantAurora" dals 5 fin ils 7 da mars 1999 a Cuira, Tumegl ed a Schiers (requiem da Mozart),- 17avel Concorso internazionale di musica per giovani interpreti in Roveredo (15/16 da matg 1999),- concerts 1999 en il chastè Aspermont a Sagogn,- occurrenza culturala dals 13/14 da mars 1999 sin il chastè Tagstein a Masagn (concerts e referats en memorgia da Paul Juon ed Anton Feltscher),- ediziun d'in DC tras il chor da giuvenils Festival da las emnas da curs da musica dal cerchel cultural d'Arosa, ed- unifurmas novas 1999 da la societad da musica Union, Cuira.
Contribuziuns da sportVar 35'000 francs vegnan conderschids sco contribuziuns da sport-toto a:- UHC Desertina Bulls Mustèr, per cumprar bandas per plazzas grondas e pitschnas d'unihockey,- Club da skis Turba Beiva, per s'acquistar in indriz cronometric cun software evaluativa, in computer cun stampadur, 50 lattas da cupitga ed ina tanvella,- Club da svoul a vela Muottas Samedan, per cumprar in aviun senza motor da duas plazzas, in pendariel cun accessoris sco er duas paracrudada,- Club internaziunal da scarsola a Tavau, per s'acquistar tavlas da lain che duain segirar la nova via da scarsolar per schlieusas Rotschtobel-Tavau-Glaris,- Club da skis da Glion, per cumprar in nov indriz cronometric radiofon,- Ski St. 
Antönien, per s'acquistar ina tavla d'avis per l'indriz cronometric e 50 lattas da cupitga,- Club da skis e da sport Sursaissa, per cumprar ina tanvella Taco cun accessoris, e- Tiradurs da sport da Domat, per montar 12 novas schibas electronicas en l'implant da tir existent per armas a caliber pitschen.
Da las vischnancasA la vischanca da Furna vegn empermessa ina contribuziun chantunala da 25 pertschient vi dals custs cun dretg da subvenziuns da 500'000 francs per il lavuratori forestal.
Ils custs che pon vegnir quintads per la scola primara èn var 1.5 milliuns francs e per il stgalim superiur var 1.9 milliuns francs, las contribuziuns da construcziun empermessas 17.5 resp. 22.5 pertschient.
Il project per la sanaziun e l'amplificaziun dal stabiliment da scola da Uors (scola e scolina) vegn approvà definitivamain. 
Als custs che pon vegnir quintads da var 1.7 milliuns francs vegnan empermessas contribuziuns da construcziun da 40 pertschient.
Envers l'uffizi federal da traffic propona la regenza da permetter la midada da concessiun da la pendiculara Diavolezza SA, per midar e preparar la sutgera da quatter "Diavolezzafirn".
Decleraziun da taglia 1999-2000: L'atgna fittanza per la taglia federala vegn reducidaLas valurs da l'atgna fittanza valitadas en il chantun Grischun correspundan a las valurs da la locaziun da martgà. 
Questas stimaziuns han per consequenza che la valur da l'atgna fittanza suttamessa a la taglia è per la taglia federala directa sur il nivel d'auters chantuns.
Per pudair garantir in tractament egual da tut las persunas obligadas da pajar taglia ha l'administraziun federala da taglia approvà ina proposta da l'administraziun da taglia dal chantun Grischun per reducir las valurs da l'atgna fittanza.
La pauschala per il mantegniment da las immobiglias da 10 resp. 20 pertschient vegn calculada da questa valur reducida.
La novaziun sa referischa be sin la taglia federala directa. 
La valur da l'atgna fittanza per la taglia chantunala e communala è da declerar tenor las directivas en l'entruidament.
Decleraziuns da taglia gia inoltradas vegnan currigidas d'uffizi .
Situaziun da naiv e da lavinas: La regenza s'infurmescha permanentamainLa situaziun da lavinas è critica er en il Grischun. 
Parts dal stab directiv chantunal e dal stab directiv da la polizia per situaziuns extraordinarias sa scuntran regularmain, la regenza vegn infurmada permanentamain.
Ils stabs directivs dal Grischun èn en acziun dapi ier. 
Els s'infurmeschan regularmain davart la situaziun da naiv e da lavinas en tut las regiuns dal chantun. 
Per quest intent vegnan els sustegnids a moda efficazia dals servetschs communals da lavinas. 
Las infurmaziuns da quels servetschs vegnan coordinadas e registradas sin ina charta. 
Tar il stab directiv chantunal stat ultra da quai a disposiziun dapi ier in post d'infurmaziun avert da di e da notg per las vischnancas. 
La communicaziun permanenta tranter ils posts chantunals e communals è la basa per pudair giuditgar permanentamain la situaziun actuala e per pudair pigliar eventualmain las mesiras necessarias.
Ils stabs directivs dal Grischun garanteschan ultra da quai che la regenza grischuna è adina infurmada perfetgamain davart la situaziun actuala.
La populaziun vegn perquai supplitgada urgentamain d'observar strictamain tut las disposiziuns da las autoritads communalas.
Per il di naziunal da las chaglias sonda, ils 27 da favrer 1999:Chaglias: Avainas da vita en la naivUss che la cuntrada pausa sut ina grossa cuverta da naiv, "viva" la natira en las chaglias ed als urs dal guaud. 
Qua in per tips co ch'ins po perscrutar l'activitad d'enviern.S'imaginai che Vus sajas in chavriel, ina vulp u ina lieur. 
Guardai ina giada or da fanestra: Nua vegnissas Vus a durmir? 
Nua a magliar? 
Quant lunsch vulessas Vus ir a tschertgar la maglia? 
Nua pudessas Vus as zuppar? 
Ah uschia, Vus restais sut questas cundiziuns pli gugent en Vossa stiva chauda. 
Quai pon ins chapir. 
Be - animals selvadis n'han nagina letga.
Sch'i na dat nagina naiv, alur pon ins tschiffar mieurs e pascular fitg bain sin la champogna. 
Ma chatta la vulp uss sias mieurs? 
Nua èn ils chatschs frestgs per vegnir rusignads dal chavriel e da la lieur?
Sche Vus laschais girar Voss'egliada sur la cuntrada, alur vegn ella a sa fermar sin il guaud, en las chaglias, sin il bostgam ed a las rivas dals uals - tut il rest è cuvert sut la naiv. 
Sin questas structuras sa concentrescha quests dis tut la vita.
Essas Vus interprendents? 
Sin ina spassegiada (eventualmain culs skis) pudais Vus uss tut simplamain scuvrir fastizs: Vus stuais be ir lung l'ur dal guaud, las chaglias ed ils uals. 
Quai vala surtut la paina, sch'igl n'ha betg pli navì il di avant.
Segiramain chattais Vus fastizs da la vulp e da chavriels, forsa er da la fiergna, da tschiervs, da lieurs u da mieurs. 
Sche Vus observais pli bain la chaglia, remartgais Vus tschert fastizs da maglia sco per exempel scorsa rusignada e brumbels mors giu. 
Per terra pudais vus scuvrir co che la vulp ha chavà ora mieurs. 
Chattais Vus romins mors giu? 
Guardai quels pli bain: han ins piclà or ils brumbelins? 
Rimnai puschas-pign ch'èn crudadas giu. 
Mieurs, stgilats, pitgalains u cruscharels maglian savens ils semins che sa chattan giusum las stgaglias. 
Savais Vus engiavinar tgi ch'ha maglià qua? 
Las mieurs rusignan bain, bain giusum las stgaglias, ils stgilats tiran ora las stgaglias, ils pitgalains las stgarpan ed il cruscharel las sparta.
Sche Vus vulais chapir meglier il linguatg dals fastizs, alur chattais Vus buns cudeschs en las librarias. 
Vus pudais er as laschar mussar ils misteris da las chaglias da dus spezialists. 
Sonda, ils 27 da favrer è il di naziunal da las chaglias. 
Per quest'occurrenza organisescha la protecziun svizra dals utschels in'excursiun da duas uras ad Almen (lieu da scuntrada a las 14.00 tar la fermada da l'auto da posta). 
In'annunzia n'è betg necessaria.
Provediment psichiatric da las valladas grischunas dal sid a Mendrisio/TIIls chantuns Tessin e Grischun èn sa cunvegnids che pazientas e pazients da las valladas grischunas dal sid possian vegnir tractads a Mendrisio.
Igl è fitg impurtant per la psichiatria che las pazientas ed ils pazients possian communitgar en lur lingua materna.
La collocaziun ha da succeder tras la persuna medicinala dal servetsch da psichiatria sociala da la clinica Beverin ch'è cumpetenta per il Grischun dal sid; ella vala il medem mument sco garanzia per ils custs tras il chantun Grischun.
Per las pazientas ed ils pazients grischuns valan las medemas taxas dal di sco per quels ch'èn domiciliads en il Tessin. 
Il chantun Grischun s'oblighescha ultra da quai da pajar a la CPC per mintga di la medema taxa dal di che las cassas da malsauns pajessan er per abitants dal chantun Tessin. 
Cun questa soluziun favuraivla per il chantun Grischun vegnan pajads ils custs da gestiun nets senza resguardar ils custs d'investiziun. 
Da la cunvegna da psichiatria resultan per il chantun Grischun custs ulteriurs en l'autezza da probablamain ca. 140'000 francs l'onn. 
En vista al provediment psichiatric meglierà da la populaziun da lingua taliana dal Grischun è quai dentant absolutamain giustifitgabel. 
Cun la resalva d'in credit supplementar necessari dal cussegl grond entra la cunvegna en vigur retroactiva sin l'entschatta 1999.
Tschintg manaders regiunals per il servetsch forestal grischunSuenter ch'il Grischun è vegnì dividì a la fin 1998 en tschintg regiuns forestalas, ha la regenza numnà ils sequents tschintg manaders regiunals en funcziun a partir dal mars 1999: -Regiun Partenz Gion Caprez, Tavau- Vallada dal Rain da Cuira Reto Hefti, Flem- Surselva Arthur Sandri, Glion- Grischun central - Mesolcina Christian Barandun, Bravuogn- Engiadina - Valladas dal sid Markus Stadler, ZernezFin la mesadad 1999 vegn l'inspecturat forestal a reglar cun ils manaders regiunals las structuras organisatorias e las cumpetenzas novas. 
Il servetsch forestal grischun duai ademplir las differentas pretaisas al guaud a moda pli effizienta, pli manaivla al client e pli flexibla. 
Tras la creaziun da tschintg centers da cumpetenza cun mintgamai in responsabel per ina regiun sper'ins da pudair cuntanscher differentas meglieraziuns. 
Ins duai oravant tut intensivar il contact cun las vischnancas ed in'eventuala spezialisaziun professiunala dals singuls collavuaturs.
Seminari inferiur introducescha in segiurn per emprender la linguaLa lescha da scola revedida prevesa che tut las scolaras e tut ils scolars dal Grischun han d'emprender a partir da la quarta classa ina segunda lingua. 
Questa novaziun vegn introducida successivamain a partir da l'onn da scola 1999/2000 e duai esser installada en l'entir chantun fin l'onn da scola 2004/2005. 
Las preparativas che vegnan realisadas actualmain cumpiglian er la scolaziun dals magisters. 
Da nov vegn introducì suenter la terza classa dal seminari inferiur in segiurn per emprender la lingua per las seminaristas ed ils seminarists da la partiziun tudestga e rumantscha ch'absolvan la scolaziun tenor la reglamentaziun veglia. 
Il segiurn po vegnir fatg en las valladas talianas dal Grischun, en il Tessin u en Italia e cumpiglia quatter emnas coerentas en il temp tranter las davosas duas emnas da scola e las vacanzas da stad. 
Durant il segiurn na duain ins betg frequentar scolas, mabain tgirar il contact direct cun la populaziun en il rom da differentas activitads. 
Il chantun paja ina contribuziun da 150 francs per persuna vid las spesas da viadi.
Gea tar la nova ordinaziun federala davart lavurs da construcziunVisavi l'uffizi federal per assicuranzas socialas prenda la regenza posiziun tar il sboz per ina nova ordinaziun davart la segirezza e la protecziun da la sanadad da las lavurantas e dals lavurants tar lavurs da construcziun (ordinaziun davart lavurs da construcziun). 
Cun il nov decret federal vegnan adattadas las mesiras da segirezza necessarias al stadi actual da la tecnica ed a las relaziuns dadas sin ils plazzals da construcziun. 
En quest senn approva la regenza da princip il project. 
Ella deplorescha dentant ch'ins n'ha betg anc integrà en il sboz las disposiziuns da l'ordinaziun davart la prevenziun d'accidents tar la construcziun da foss e chavas sco er tar lavurs sumegliantas.
Contribuziuns culturalasI vegnan concedidas contribuziuns culturalas en l'import total da 37'000 francs a la societad "Giuventetgna e musica" per la festa da musica dal 1999 cun il medem num sco er a la Musica Giuventüna Rom vid ils custs per instruments novs.
Per differents projects da construcziun da vias en il chantun vegnan deliberads credits en l'autezza totala da 4.7 milliuns francs.
Fatgs da persunalSin la fin da favrer 1999 vegnan pensiunads- Bernadette Schmid, Cuira, magistra al lavuratori d'emprendissadi per cusunzas a la scola grischuna da dunnas- Egidio Andreoletti, Surava, vier tar l'uffizi da construcziun bassa dal district da Tavau- Pius Heini, Panaduz, manader da secziun tar l'uffizi per la protecziun da l'ambient- Simon Henny, Zizers, collavuratur giuridic tar l'uffizi da construcziun bassa, e- Christian Saxer, Sevgein, vier tar l'uffizi da construcziun bassa dal district da Glion.
La regenza als engrazia cordialmain per lur servetschs en favur dal chantun.
Asil en il Grischun 1998Il dumber da las dumondas per asil è s'augmentà a moda extraordinaria durant l'onn passà. 
Oravant tut a partir dal settember 1998 è il dumber da fugitivs sa midà radicalmain entaifer curt temp. 
Durant ils davos mais da l'onn passà èn vegnids mintgamai circa 120 asilants novs a Cuira. 
Tras quai èsi daventà necessari da crear spert trais novs centers transitoris a Cuira, Sedrun e Landquart. 
Transitoriamain han ins er duvrà in stabiliment da protecziun civila per l'alloschi a curt termin dals requirents d'asil.
Durant ils onns passads è l'effectiv dals requirents d'asil e cun quai er il dumber da las plazzas d'alloschi en il Grischun sa stabilisà malgrà tut sin circa 1'500 persunas. 
Per l'alloschament èn stads a disposiziun sis centers transitoris e maximal 80 abitaziuns. 
Questas èn per part puspè vegnidas reducidas 1997 e 1998, suenter che gruppas pli grondas da requirents d'asil èn puspè partidas, surtut era fugitivs da Bosnia-Herzegowina ch'ins ha prendì si provisoriamain.
Il grond dumber da novas dumondas d'asil, oravant tut la la republica federala da Jugoslawia, ha chaschunà l'onn passà retards er tar l'andament da las proceduras d'asil. 
Uschia n'han ins durant il davos quartal betg pli pudì observar il termin da 20 dis, prescrit da la lescha, durant il qual l'interrogaziun dals asilants tras il chantun sto succeder. 
Il grond augment da proceduras d'asil ha ultra da quai chaschunà ina dumonda creschenta per interprets e represchentants da las ovras d'agid. 
Cun quai èn il medem mument vegnids mess cunfins ad ina cadenza d'interrogaziuns pli auta da la polizia d'esters. 
Suenter che l'uffizi federal per fugitivs ha sistì il tractament da las dumondas d'asil da la republica federala da Jugoslawia, n'han ils retards en la procedura chantunala almain betg chaschunà ina prolungaziun dal segiurn.
En vista als eveniments da guerra en la republica federala da Jugoslawia ha il cussegl federal ordinà ina prolungaziun da tut ils termins da partenza per persunas da la provinza Kosovo. 
Tras quai è il process da repatriaziun ch'ha entschavì il 1997 puspè vegnì frenà ed è sa restrenschì sin il repatriament da delinquents. 
Grazia ad ina praschun da preparaziun e da repatriament a Tavau han ins l'onn passà pudì trametter ord pajais dapli estras ed esters e requirents d'asil delinquents e dissocials. 
Dal settember fin il november 1998 han ins registrà en la praschun da repatriament a Tavau 500 pernottaziuns. 
Sin incumbensa da la polizia d'esters ha la polizia chantunala 1998 mess al cunfin 228 persunas.A moda ordvart plaschaivla ha funcziunà il return dals burgais bosniacs. 
Cun l'agid da la cussegliaziun da return intensiva èn quasi tut las Bosniacas ed ils Bosniacs partids u viagiads vinavant da libra veglia. 
Il mument sa chattan be anc singulas perunas da questa anteriura regiun da guerra en il Grischun.
Ord la vista da la polizia è il cumbat efficazi da la criminalitad dals esters ina contribuziun decisiva per cumbatter er l'ostilitad envers esters. 
L'acziun "STRANICUREZZA", inviada e coordinada dal cumandant da polizia, persequitescha questa finamira e po preschentar in bun resultat. 
Sco segn positiv per la collavuraziun d'ina entira rait da differents uffizis da l'administraziun chantunala ha l'acziun "STRANICUREZZA" cuntanschì ina quietezza considerabla tar la populaziun.
En il chantun Grischun han gì 1997 e 1998 circa 30 pertschient dals asilants sur 16 onns conflicts cun la lescha. 
Questas cifras sa basan sin ils rapports da la polizia che cuntegnan er multas e denunzias administrativas sco er rapports da denunzias ord auters chantuns. 
I na sa tracta damai betg d'ina statistica da sentenziads. 
Controllas intensivadas, campagnas d'infurmaziun preventivas e puniziun consequenta d'acziuns chastiablas han furmà ils elements essenzials da l'acziun "STRANICUREZZA" da l'onn passà. 
Dal fanadur fin il november 1998 èn vegnidas fatgas circa 400 controllas da persunas u da vehichels. 
Cun quellas occasiuns han ins examinà pli detagliadamain circa 2'600 persunas (da quellas 1'288 requirents d'asil) e 630 vehichels.
Ils tschess barbet paran da sa sentir bain en il GrischunInsaquants dals 15 giuvens tschess barbet ch'ins ha laschà liber dapi 1991 en Svizra paran da sa sentir bain en il Grischun. 
En il territori da Zernez-Pass dal Fuorn-Stelvio èn sa chasads dus pèrs da tschess barbet. 
La regenza sustegna lur reintroducziun puspè cun ina contribuziun.
Dapi 1978 vegn empruvà sur ils cunfins ora da reintroducir il tschess barbet en il territori da las Alps. 
En Svizra ha la societad per la reintroducziun dal tschess barbet surpiglià sper il laschar liber e survegliar ils animals er incumbensas d'infurmaziun e da coordinaziun. 
Cun la permissiun dal cussegl federal ha questa societad laschà liber tranter 1991 e 1998 tut en tut 15 tschess barbet giuvens. 
Il project dals tschess barbet è collià cun custs annuals da 80'000 fin 90'000 francs, il chantun Grischun è sa participà da l'entschatta davent. 
La regenza paja ina contribuziun da 15'000 francs al project parzial "realisaziun e surveglianza scientifica da la reintroducziun dals tschess barbet". 
Il project dals tschess barbet è entrà durant ils davos dus onns en ina nova fasa: en il territori da Zernez-Pass dal Fuorn-Stelvio èn sa furmads dus pèrs ed en il Parco Nazionale dello Stelvio han ins pudì observar per l'emprima giada in cuaditsch.
Cumissiun duai reparter las donaziuns per victimas da lavinaPer coordinar la distribuziun dals daners ord las donaziuns per ils donns da lavinas dal favrer 1999 vegn instituida ina cumissiun (coordinaziun da donaziuns, lavinas favrer 1999). 
Ella vegn manada da cusseglier guvernativ Stefan Engler, ultra da quai fan part las sequentas persunas: Alberto Crameri (secretari dal departament da construcziun, traffic e selvicultura), Paul Cathomen (vicedirectur da l'institut d'assicuranza d'edifizis dal Grischun), Haimo Heisch (schef da l'inspecturat chantunal da vischnancas) ed Andrea Ferroni (schef da l'uffizi chantunal da servetsch social). 
La cumissiun eruischa e registrescha las entradas da las donaziuns, prenda encunter las annunzias da donns e las dumondas per agid, procura per la repartiziun e coordinaziun da las prestaziuns d'agid ord las donaziuns sco er ord ils meds dal fond per donns da lavinas 1999, dat infurmaziuns e fa alura rapports. 
Ulteriurs detagls, oravant tut er infurmaziuns davart il proceder per far dumondas per agid, vegnan publitgads en il Fegl uffizial dal chantun. 
Da princip èn tut las dumondas d'inoltrar en scrit a la vischnanca. 
Ils daners duain vegnir duvrads en emprima lingia en cas da privel d'existenza u en cas d'autas grevezzas tras custs restants.
Er en avegnir set cussegliers federalsLa regenza grischuna prenda posiziun visavi cusseglier federal Arnold Koller concernent la refurma da direcziun dal stadi da la confederaziun. 
La confederaziun metta en discussiun duas variantas. 
L'emprima vuless rinforzar il presidi federal, la segunda prevesa ina regenza sin dus stgalims (collegi da cussegl federal e ministers). 
La regenza grischuna n'è ventiraivla cun naginas da questas variantas, preferescha dentant tendenzialmain quella cun il presidi rinforzà da la confederaziun. 
Questa varianta mantegness il princip collegial e departamental cumprovà e sviluppass vinavant il sistem dad oz. 
Ina regenza federala sin dus stgalims chaschunass ina midada da las structuras directivas d'enfin uss, indebliss il sistem collegial, maschadass cumpetenzas e scuflentass l'apparat administrativ e las proceduras. 
Domaduas variantas da novaziun proponidas vegnan observadas cun ina certa sceptica, cunquai ch'i sa tracta be da refurmas organisatorias. 
La regenza grischuna perencunter s'engascha per deliberar il cussegl federal d'incumbensas d'impurtanza sutordinada. 
La creaziun dals spazis libers necessaris per las incumbensas en connex cun la direcziun dal stadi per propi pretenda in'analisa cumplessiva da las incumbensas.
Sch'il cussegl federal duai vegnir engrondì dependa tenor l'opiniun da la regenza da la dumonda, sche las mesiras da deliberaziun menziunadas dals commembers dal cussegl federal vegnan realisadas consequentamain. 
Avant ch'ins ha cuntanschì questa finamira duess ins desister d'engrondir il cussegl federal.
Contribuziuns culturalasLas sequentas instituziuns obtegnan contribuziuns culturalas en l'import total da 34'000 francs: -Societad da picturs, sculpturs ed architects svizzers (GSMBA) secziun dal Grischun, contribuziun da stipendi per las utilisadras ed ils utilisaders da l'atelier Fernando et Jean-Luc Lardelli Canton des Grisons a Paris, -Comité d'organisaziun da la 23. festa chantunala da chant dal Grischun, 19/20 da zercladur 1999 a Samedan per ils dus concerts dals cors da giuvenils (cudesch da purtrets musicals da Francestg d'Assisi), e -Circus d'uffants Lollypop per ses program 1999.
Da las vischnancasIl project per l'edifizi nov da duas chasas per gruppas da la chasa d'uffants "Gott hilft" a Zizers vegn approvà definitivamain cun resalvas ed indicaziuns (custs d'investiziun imputabels circa 4.3 milliuns francs, contribuziun chantunala 20 pertschient).
La revisiun parziala da la constituziun communala da Sufers vegn approvada.
La sutgera nova duai remplazzar il runal dubel.
Per differents projects da construcziun da vias en il chantun vegnan concedids credits en l'autezza da total circa 1.5 milliuns francs.
El cumenza l'entschatta matg 1999.
Consul general da la China fa ina visita al GrischunGievgia, ils 11 da mars 1999 fa il consul general da la China che residiescha a Turitg ina visita al chantun Grischun.
Il consul general chinais Duanben Li vegn accumpagnà dal viceconsul Jian Guan. 
Da vart da la regenza grischuna sa participeschan il president da la regenza, Klaus Huber, ed il chancelier, Claudio Riesen, a quest inscunter.
Sin il program figureschan in bainvegni en Chasa Grischa, in gentar communabel sco er ina visita tar l'Ems-Chemia.
Nova emprova per ina soluziun unifitgada d'informatica per ospitals grischunsIl project d'ina soluziun unifitgada d'informatica per ils ospitals publics en il chantun vegn cumenzà da nov. 
L'autezza dals custs sco er aspects temporals han chaschunà che la soluziun da deplazzament ch'ins aveva prendì en vista per ils sis ospitals cun in'EED betg adattada per l'onn 2000 na sa lascha betg realisar.
La mesadad 1998 ha la regenza decidì d'unifitgar l'informatica dals ospitals, da deplazzar il manaschi e da midar enturn sin l'entschatta 2000 ils sis ospitals cun in'EED betg adattada per l'onn 2000 sin la plattafurma unifitgada.
Ins ha perquai sistì las tractativas da contract respectivas cun il partenari d'Outsourcing (Outsourcing = deplazzament) evaluà per la creaziun ed il manaschi d'in sistem da tecnologia d'infurmaziun per las chasas da dimora ed ils ospitals grischuns. 
Quai ha per consequenza ch'ils problems d'informatica dals sis ospitals sut squitsch da temp ston vegnir schliads individualmain.
Oravant tut duas raschuns han chaschunà la sistida da las tractativas da contract. 
Ils custs da la soluziun d'Outsourcing per ils sis ospitals eran memia auts en cumparegliaziun cun las soluziuns individualas. 
Pervia dals credits supplementars ch'èn da pretender gia ordavant fissan ils consentiments impegnativs dals ospitals pir avant maun ad in termin che na permettess betg pli ina midada a temp dal sistem d'informatica.
En occasiun da sia sesida dals 2 da mars 1999 ha la regenza prendì enconuschientscha da l'interrupziun da las tractativas. 
En quest connex ha ella constatà expressivamain ch'ins vul persequitar vinavant la finamira da crear ina plattafurma unifitgada per datas e process dals ospitals grischuns. 
Il departament da giustia, polizia e sanitad vegn ad elavurar per mauns da la regenza in nov plan da project provisori per la realisaziun da la strategia d'informatica.
La situaziun da partenza midada pussibilitescha d'elavurar il project d'informatica senza squitsch da temp. 
Ultra da l'Outsourcing duain er vegnir examinadas autras soluziuns. 
Ils meds finanzials e da persunal ch'ins ha investì enfin uss vegnan ad esser nizzaivels per l'ulteriura elavuraziun dal project.
Schanegiar il San Bernardino dals camiuns a 40 tonnasLa regenza na chatta naginas explicaziuns concretas da la confederaziun, cun tge mesiras ch'il traffic da martganzia duai vegnir transferì da la via sin la viafier e s'exprima danovamain encunter ils camiuns a 40 tonnas sin il San Bernardino.
Visavi la confederaziun prenda la regenza posiziun concernent la realisaziun da la cunvegna bilaterala davart il traffic sin via e binaris cun la UE e las mesiras accumpagnantas tar il traffic liber da persunas tranter la Svizra ed ils pajais da la UE.
La realisaziun da la cunvegna bilaterala davart il traffic sin via e binaris cun la UE porta als chantuns ulteriuras grevezzas considerablas, perquai ch'il persunal sin il sectur da la polizia e da l'uffizi per il traffic sin via sto vegnir augmentà. 
Tant en il chantun Grischun sco er en la gronda part dals auters chantuns exista dentant in stop da persunal. 
Igl è perquai necessari da finanziar ils custs supplementars or dal retgav da la TTCP. 
Quai pretenda ina retratga anticipada cun l'incumbensa als chantuns d'impunder quest import per las controllas resp. las mesiras accumpagnantas da la cunvegna davart il traffic sin terra. 
Ins constatescha cun displaschair ch'ins n'ha anc adina betg concretisà las mesiras, cun las qualas il traffic da martganzia duai vegnir transferì da la via sin la viafier. 
I vegn perquai pretendì da la confederaziun che quai vegnia fatg en temp util. 
Tar la repartiziun dal permiss da 40 tonnas sin transportaders svizzers vegn fatg la proposta che quests transports sajan da distribuir als chantuns a basa da l'effectiv da vehichels e da la lunghezza totala da las vias. 
Il princip "first come first serve" vegn perencunter refusà categoricamain. 
Per motivs da segirezza s'exprima la regenza er uss cleramain cunter in'avertura da l'axa dal San Bernardino per il traffic cun camiuns a 40 tonnas.
Betg impedir la creschientscha economicaEn reguard a las mesiras accumpagnantas tar il traffic liber da persunas tranter la Svizra ed ils stadis da l'UE vegn constatà che questas mesiras restrenschan per part massivamain la liberalisaziun intenziunada. 
En vista a la pressiun da pajas e da pretschs che pudess daventar actuala tras il traffic liber da persunas è la necessitad da mesiras incontestada. 
Ellas duessan dentant vegnir limitadas temporalmain per ch'ins possia reagir en cas da basegn e per ch'ellas n'impedeschian betg il svilup economic sperà.
Scumond da clonar umansVisavi il cusseglier federal Arnold Koller prenda la regenza posiziun concernent la cunvegna europeica davart ils dretgs dals umans e la biomedischina sco er davart il protocol supplementar davart il scumond da clonar essers umans. 
Ils aspects tractads èn d'in'impurtanza uschè fundamentala ch'igl è cunvegnent da reglar quests sin plaun europeic. 
La regenza è d'accord ch'il cussegl federal suttascriva e ratifitgescha las cunvegnas correspundentas. 
La cunvegna davart la bioetica è in consens minimal dals pajais europeics per mantegnair ils dretgs dals umans sin il sectur medicinic. 
Ils stadis che suttascrivan pon relaschar disposiziuns protectivas pli restrictivas. 
Er la Svizra sa chatta actualmain en il process d'ina legislaziun correspundenta.
Adattar ils decrets davart la dischoccupaziunLa lescha davart l'assicuranza federala da dischoccupads, revedida 1995 ed alura messa en vigur en etappas, ha purtà differentas novaziuns. 
Uschia han ins introducì ils centers regiunals d'intermediaziun da lavur (CRIL), organisà mesiras da furmaziun e d'occupaziun, installà in nov sistem da schurnadas ed abolì la controlla emnila da bul. 
Tras questas midadas daventi necessari d'adattar correspundentamain las disposiziuns executivas chantunalas. 
Quellas èn actualmain regladas en quatter decrets. 
Per evitar repetiziuns e duplicitads duain quests vegnir concentrads. 
Quai succeda tras l'aboliziun da la lescha introductiva chantunala e la reglamentaziun da las dumondas d'execuziun restantas en in'ordinaziun executiva dal cussegl grond. 
La regenza avra la procedura da consultaziun da quest project che dura fin la fin da matg.
Agid umanitarSco segn da solidaritad tranter ils chantuns da muntogna d'ina vart e tranter ils commembers da la Arge Alp da l'autra vart conceda la regenza in sustegn finanzial a las victimas dals donns da lavinas dal favrer 1999. 
En quest senn vegnan pajads or mintgamai 10'000 francs al chantun Vallais ed al pajais Tirol (Austria).
Contribuziuns culturalasLa gruppa da musica populara "Prättigauer Stubehöckler" ed ils editurs da la publicaziun "Mesolcina praehistorica - Mensch und Naturraum in einem Bündner Südalpen-Tal vom Mesolithikum bis in römische Zeit" obtegnan contribuziuns da total 12'500 francs.
La regenza approva in contract correspundent tranter il chantun e la citad da Cuira.
La scola superiura cumplessiva da commerzi a la scol'auta per economia e turissem a Cuira vegn renconuschida definitivamain sco scola professiunala superiura, e quai cun effect retroactiv a partir da l'entschatta 1998.
Il project da construcziun per il stgalim superiur communabel Trin/Tumein a Tumein vegn approvà definitivamain cun indicaziuns.
Per differents projects da construcziun da vias en il chantun vegnan concedids credits da total circa tschintg milliuns francs.
Fatgs da persunal-Remo Berther, naschì 1970, da Tujetsch, domicilià a Flamatt, daventa analist da sistem tar l'uffizi d'informatica. 
El cumenza l'entschatta zercladur 1999. 
-Giusep Quinter, naschì 1967, da Trun, domicilià a Cuira, daventa collavuratur giuridic tar l'uffizi da construcziun bassa. 
El cumenza sia lavur l'entschatta fanadur 1999.
Nov cas da BSE en il chantun GrischunAl cumenzament da quest onn han ins rinforzà la surveglianza da BSE en Svizra. 
Dapi quest termin vegnan suttamessas tut las vatgas ch'èn mortas u che ston vegnir mazzadas u stgannadas pervia da problems da sanadad al nov test da BSE da la firma svizra Prionics. 
Questas examinaziuns vegnan cumplettadas tras ulteriuras emprovas da controlla ed ultra da quai tras l'examinaziun prescritta da las vatgas vivas avant ch'ellas vegnan mazzadas (examinaziun dals aminals da maz). 
Cun quai dispona la Svizra d'ina surveglianza da BSE unica sin il mund.
Ier avain nus obtegnì la communicaziun ch'il test Prionics ha mussà in resultat da BSE positiv tar ina vatga mazzada il favrer sin in bain puril pli grond en il conturn da Cuira.
Malgrà tut ston vegnir exequidas las mesiras prescrittas da la lescha.
Causa ch'il animal pertutgà è naschì suenter il scumond da pavlar farina organica da 1990 (in uschenumnà cas da born after ban u BAB), ston vegnir mazzads e dismess tut ils animals tant en il manaschi grischun sco er en il manaschi puril d'origin da la vatga. 
Quai prevesa l'ordinaziun davart las mesiras immediatas limitadas temporalmain cunter la BSE en l'effectiv svizzer d'arments.L'ordinaziun menziunada che na prevesa naginas reglamentaziuns excepziunalas è vegnida relaschada dal cussegl federal ils 13 da december 1996 e tutga tar il pachet da mesiras che duai garantir ch'ils effectivs svizzers d'arments sajan libers da BSE e che l'export d'arments duess puspè esser pussaivel.
La revisiun parziala da la lescha da taglia vegn deliberadaLa cumissiun predeliberanta dal cussegl grond ha tractà la revisiun parziala da la lescha chantunala da taglia ed ha deliberà quella cun singulas midadas. 
Prioritads ha la cumissiun predeliberanta dà a la taglia sin l'ierta per conjugals ed a la taglia minimala. 
Domaduas taglias duain vegnir stgassadas.
Sut il presidi da Benno Burtscher (PCD, Alvaschagn) ed en preschientscha da cussegliera guvernativa Eveline Widmer-Schlumpf sco er da represchentants da l'administraziun ha la cumisssiun predeliberanta tractà il project en duas sesidas da l'entir di.
I sa tracta qua da puncts da revisiun ch'il dretg federal prescriva stringentamain. 
Il legislatur chantunal ha ina fitg pitschna libertad da furmar.
La midada per la valitaziun postnumerando n'è betg vegnida contestada. 
Ils commembers da la cumissiun han dà suatientscha a l'argumentaziun da la regenza, tenor la quala la valitaziun postnumerando è in sistem da valitaziun pli simpel e pli gist, cun il qual la taxaziun tenor prestaziun economica po vegnir realisada a moda pli optimala.
Sin il sectur da las deducziuns generalas e da las deducziuns per l'agid social vegnan fatgas pliras dumondas e quellas vegnan discutadas intensivamain. 
La maioritad da la cumissiun ha dentant defendì la finala cleramain l'opiniun ch'ulteriuras deducziuns resp. in augment da las deducziuns prevedidas en il messadi na sa laschan betg giustifitgar, perquai che la grevezza fiscala da las persunas natiralas po vegnir considerada sco fitg favuraivla en cumparegliaziun interchantunala.
La gronda maioritad da la cumissiun ha votà per stgassar la taglia sin l'ierta per conjugals. 
Decisiv per questa decisiun è stada d'ina vart la cumparegliaziun cun auters chantuns che mussa che be trais chantuns incassan ina taglia sin l'ierta da conjugals. 
Da l'autra vart na po ina taglia sin l'ierta per conjugals strusch vegnir giustifitgada realmain en il sistem da l'imposiziun da taglia sin famiglias. 
Sch'ils conjugals vegnan considerads sco unitad tenor il dretg da taglia e sch'ils facturs da taglia da l'um e da la dunna vegnan dumbrads ensemen e suttamess a la taglia per ina tariffa totala, alur na duess betg valair en cas da mort d'in conjugal in giudicament divergent che chaschuna in'imposiziun da taglia sin l'ierta.
Er en in segund punct ha la maioritad da la cumissiun decidì insatge auter ch'il project. 
La taglia minimala, ina taglia d'object incassada sin il possess da bains immobigliars, duai vegnir stgassada. 
Ins sto impedir ch'interpresas che cumbattan per surviver en ina situaziun economica precara, vegnian anc engrevgiads cun ina taglia supplementara.
Sche las propostas ch'èn vegnidas decididas da la maioritad da la cumissiun predeliberanta vegnan surpigliadas dal cussegl grond, alur vegnan las entradas da taglia a diminuir levamain tenor las calculaziuns da l'administraziun.
Il cussegl grond vegn a tractar la revisiun parziala en la sessiun da mars.
Refurma da las dretgiras: relaschà il messadiLa Regenza ha consegnà al cussegl grond il messadi tar la refurma da l'organisaziun giudiziala grischuna. 
L'organisaziun actuala na satisfa betg pli a las pretensiuns che creschan cuntinuadamain. 
La refurma porta ina clera meglieraziun da la giustia d'emprim'instanza. 
Il basegn d'agir è incontestà.
La refurma proponida vul crear in'organisaziun giudiziala pli professiunala ed effizienta. 
Quai pertutga en emprima lingia las dretgiras d'emprim'instanza, perquai ch'ellas èn da fitg grond'impurtanza per la funcziun da la giustia. 
La finamira è quella d'augmentar l'effizienza da las instanzas giuridicas e la qualitad da sias sentenzias sco er d'accelerar las proceduras. 
Questas meglieraziuns succedan en l'interess da tut las burgaisas e tut ils burgais. 
La finamira n'excluda betg l'elecziun da derschadras e derschaders laics. 
En il senn d'ina giustia manaivla al burgais na duai la furmaziun giuridica er en il futur betg esser ina premissa per l'activitad en ina dretgira.
Ils puncts centrals da la refurma da las dretgiras proponida pertutgan l'uffizi da mediatur, las cumpetenzas en la procedura penala, la repartiziun en districts sco er l'organisaziun da las dretgiras districtualas. 
Las propostas correspundentas èn per gronda part incontestadas ed èn generalmain vegnidas acceptadas en la procedura da consultaziun. 
I sa tracta dals sequents puncts: -La funcziun dal mediatur vegn adossada al mastral. 
Ultra da quai resta el er derschader singul. 
Sias cumpetenzas ston vegnir adattadas.- Las dretgiras cirquitalas e las giuntas da las dretgiras cirquitalas vegnan abolidas, las cumpetenzas da dretg penal vegnan adossadas a las dretgiras districtualas resp. a lur giuntas. 
Per incumbensas administrativas è uss en general cumpetent il cussegl cirquital.- Per stgaffir bunas premissas per ina giustia effizienta, duain singuls districts vegnir unids ed adattads geograficamain a las regiuns actualas. 
Quai pertutga ils districts Val Müstair ed En, Rain posteriur e Mantogna sco er Glogn e Rain anteriur. 
Ultra da quai vegnan tant il Partenz sco er il circul da Stussavgia adattads a la regiun.- Per rinforzar las dretgiras districtualas, duain quellas uss vegnir elegidas directamain dals votants. 
En quai che reguarda l'organisaziun da las dretgiras districtualas propona la regenza ina soluziun pli flexibla e cun quai pli adattada.
Ultra da quai cumpiglia la refurma da las dretgiras proponida anc pliras midadas:- Uschia vegnan per exempel abolidas las dretgiras da giuvenils sco dretgiras autonomas. 
Ils motivs ch'han chaschunà lur creaziun n'exitan oz betg pli.- A basa da las pretaisas da la cunvenziun europeica dals dretgs d'umans duai vegnir creada la funcziun dal derschader d'arrest. 
Quest ordaina l'arrest d'inquisiziun sin proposta dal procuratur public. 
La funcziun vegn organisada a moda decentrala e surdada a quatter presidents da dertgiras districtualas.- Er ils fatgs da concurs duain vegnir reordinads. 
Entant che l'uffizi da stumadira vegn er en l'avegnir organisà tenor circuls, duai l'uffizi da concurs vegnir manà sin plaun districtual.- En il futur vegn il chantun a pajar ina part pli gronda dals custs per la giustia ch'enfin uss. 
Oz paja el stgars 30 pertschient dal defizit da las dretgiras districtualas. 
En l'avegnir vegnan ils defizits repartids a mesas tranter il chantun e las vischnancas.
Las deliberaziuns en il cussegl grond davart la refurma da las dretgiras entschaivan il matg da quest onn. 
La votaziun dal pievel pudess avair lieu la primavaira da l'onn proxim, uschia ch'ins avess be pli d'occupar las funcziuns novas en occasiun da las elecziuns cirquitalas dal matg 2000. 
L'entrada en vigur da la refurma e previsa per l'entschatta 2001.
Abstrahà da la repartiziun dals districts na vegn la partiziun dal chantun betg tangada da la refurma da las dretgiras. 
Ina refurma giudiziala raschunaivla na chaschuna betg stringentamain in'aboliziun dals circuls e na premetta er betg ina nova repartiziun dal chantun. 
Questas dumondas èn plitost d'examinar en il rom da la revisiun totala da la constituziun chantunala.
Las propostas da la regenza en connex cun la refurma da las dretgiras correspundan en general a las soluziuns dal sboz preliminar ch'è vegnì elavurà dal president da la dretgira chantunala, dr. 
Alex Schmid, sin incumbensa da la regenza. 
Sias propostas èn gia vegnidas sustegnidas d'ina cumissiun d'experts sut il presidi da cusseglier guvernativ dr. 
Peter Aliesch. 
En ina vasta procedura da consultaziun han ellas per gronda part chattà accoglientscha.
Tschertga da fossils sin il glatscher dal Ducan a Tavau va vinavantDapi il 1997 vegn chavà mintgamai la stad per fossils sin la "Ducanfurgga". 
Ils chats d'enfin uss èn spectaculars. 
Las lavurs vegnan cuntinuadas fin l'onn 2000.
Ils craps da sediment en il territori da la chadaina dal Ducan e dal Landwasser sin il territori communal da Tavau cumpiglian rests petrifitgads d'animals e da plantas ch'èn mantegnids fitg bain. 
Ils fossils da peschs cun ossa dira, reptils, animals invertebrads e plantas derivan dal trias mesaun marin. 
Els han pia ina vegliadetgna da ca. 230 milliuns onns ed èn da grond interess per la scienza. 
La stad 1997 ha l'institut ed il museum paleontologic da l'universitad da Turitg cumenzà cun exchavaziuns sistematicas. 
En il fratemp han ins chattà surtut peschs sco er in pitschen saurier da mar. 
Ils chats ord las uschenumnadas stresas da Prosanto èn d'impurtanza internaziunala. 
Els vegnan preparads ed elavurads scientificamain tras spezialists. 
Differentas giadas èsi vegnì rapportà en las medias davart las exchavaziuns, ed en il pavigliun svizzer da l'exposiziun mundiala a Lissabon han ins mussà ina culada d'in pesch fossil chattà al Ducan. 
Il material chattà e proprietad dal chantun Grischun. 
Fin la stad 2000 vul ins anc chavar vinavant. 
Cur che las exchavaziuns èn terminadas ed ils chats valitads scientificamain, duain ils resultats ils pli impurtants vegnir preschentads en collavuraziun cun il museum grischun da natira en in'exposiziun ambulanta ed ina broschura illustrada. 
Per l'exchavaziun planisada per 1999 conceda la regenza a l'institut ed al museum paleontologic da l'universitad da Turitg ina contribuziun da 5'600 francs a las spesas da viadi, alloschi, dunsena, material da lavur e transports cun il helicopter. 
L'universitad da Turitg surpiglia ils custs da salari da las lavurs en il lieu sco er ils custs da la valitaziun da quellas. 
L'ulteriura perscrutaziun da l'effectiv da fossils sin la "Ducanfurgga" succeda er en l'interess dal chantun Grischun, perquai ch'ils chats permettan conclusiuns davart la vita da lez temp e davart la naschientscha geologica da noss chantun.
Abrogar l'artitgel davart ils uvestgieusVisavi cusseglier federal Arnold Koller sa declera la regenza d'accord da vulair abrogar l'uschenumnà artitgel davart ils uvestgieus ord la constituziun federala. 
El prevesa in'obligaziun d'approvaziun per la creaziun d'uvestgieus novs en Svizra. 
Questa disposiziun excepziunala religiusa è discriminanta e stat en cuntradicziun al dretg internaziunal. 
Ella è in relict antiquà dal temp dal cumbat cultural dal davos tschientaner e n'ha nagina muntada pli.
Agid umanitarIl chantun sustegna en il rom da sias pussaivladads finanzialas projects d'agid a l'exteriur. 
En quest senn conceda la regenza contribuziuns en la summa totala da 26'000 francs a las sequentas instituziuns resp. als sequents projects:- Crusch cotschna svizra a las acziuns d'agid per las victimas dal terratrembel en Columbia- terre des hommes Svizra al project "Scolas per uffants che lavuran a Nicaragua"- Helvetas al project "Cultivaziun durabla da resursas natiralas a Lesotho"- Caritas Svizra al project "Meglieraziun da la situaziun da viver da dunnas ed uffants en dus quartiers da slum a Manila, Filippinas"- Agid a la Rumenia da la gruppa da samaritans da Cuira per gidar a finanziar ils attatgs privats d'aua a Plaiesii de Jos en Transilvania, e- Agid a Tschernobyl Surselva (sogiurns da recreaziun per uffants).
La nova ordinaziun davart las armas è deliberada per mauns dal cussegl grondLa cumissiun predeliberanta dal cussegl grond sut il presidi da deputà Hans Sprecher, St. 
Antönien, ha deliberà dacurt, en preschientscha da cusseglier guvernativ Peter Aliesch, il messadi pertutgant l'ordinaziun executiva tar la lescha federala davart las armas, ils accessoris d'armas e la muniziun. 
Cun l'ordinaziun executiva vegnan fixadas las cumpetenzas e la procedura per exequir la nova lescha federala davart las armas, ils accessoris d'armas e la muniziun. 
Per quest'execuziun duain esser cumpetents er en l'avegnir il departament da giustia, polizia e sanitad e la polizia chantunala.L'ordinaziun executiva daventa necessaria, perquai che la nova lescha federala davart las armas renda superpli il concordat dals chantuns da fin uss. 
Per ils chatschaders ed ils tiradurs da sport resultan da la nova lescha davart las armas be pitschnas midadas. 
Uschia sto p.ex. vegnir concludì in contract en scrit er per transferir ina arma tranter persunas privatas.L'ordinaziun n'è per gronda part betg vegnida contestada. 
Ma la dumonda, sche uschenumnadas armas da softair e laserpointers pertutgan la nova lescha davart las armas è stada in motiv da discussiun. 
D'ina vart resulta da la documentaziun pertutgant la lescha federala davart las armas che las armas-giugaret na pertutgan er en l'avegnir betg la lescha davart las armas. 
Da l'autra vart èn las disposiziuns da la lescha federala davart las armas stipuladas a moda cumpletta sin quest sectur. 
En il rom da l'ordinaziun executiva n'han ils chantuns perquai betg pli la pussaivladad da far ulteriuras restricziuns tar la lescha federala u d'extender la definiziun tge utensils che valan sco armas. 
Abus sco ch'els han evidentamain stuì vegnir constatads en scolas, pon ins dentant cumbatter cun la legislaziun da scola.
Il sboz da l'ordinaziun vegn tractà dal cussegl grond en la sessiun da mars.
Uffants impedids duain pudair frequentar scolas publicasIl chantun vul crear ina clera basa legala per ch'uffants cun impediments possian frequentar ultra da las scolas spezialas internas ed externas existentas er la scola populara.
Ils davos onns è daventada l'integraziun d'uffants cun impediments en las scolinas e scolas publicas pli e pli impurtanta er en il Grischun. 
La scolaziun da fin uss en las scolas spezialas publicas e privatas duai vegnir cumplettada a nivel da la lescha tras la pussaivladad da la scolaziun speziala en il rom da las scolas publicas. 
A nivel da las scolinas è la pussaivladad da l'integraziun fixada en la lescha gia dapi 1993. 
Per crear la basa legala per questa clera tendenza dal temp er sin il sectur da la scolaziun speziala e per pudair reglar la finanziaziun da la scola speziala independentamain da la regulaziun da l'assicuranza federala d'invaliditad, vegn dada en consultaziun ina revisiun parziala da la lescha chantunala d'impedids. 
Il termin scroda mez zercladur 1999.
Simplifitgar il salvament cun helicopter sur ils cunfinsLa Svizra e l'Austria han l'intenziun da far proximamain ina cunvegna davart l'agid vicendaivel en cas da catastrofas u da grevas disgrazias. 
Quai è da gronda muntada per il chantun Grischun al cunfin. 
Las stentas correspundentas sustegna il chantun energicamain. 
Spezialmain renda el attent al fatg ch'er il salvament vicendaivel cun helicopter sur ils cunfins è in giavisch prioritar. 
Gist sin quest sectur esi da surventscher difficultats birocraticas nunnecessarias. 
Sa basond sin in protocol supplementar d'ina cunvegna sumeglianta tranter la Svizra e l'Italia ha il Grischun fatg ina cunvegna cun la provinza da Bulsan-Tirol dal sid/Alto Adige davart il salvament cun helicopter sur ils cunfins la primavaira 1998. 
Quella cunvegna è sa cumprovada bain en la pratica. 
La regenza propona perquai da cuntanscher in protocol supplementar analog en connex cun la cunvegna cun l'Austria.
Midada da l'examen da chatschaTgi che vul far la patenta da chatscha sto prestar in examen da qualificaziun. 
Quest examen cumpiglia er il tir cun flinta e schluppet. 
Areguard la flinta vegn l'examen midà in zic. 
Ils davos onns èn vegnids meglierads essenzialmain ils indrizs cun lieur en moviment. 
Da nov pon vegnir renconuschidas sco culp tant la lieur davant sco er la lieur mesauna che cupitga. 
Uschia vegn bunamain redublada la surfatscha ch'è da culpir en cumparegliaziun la regulaziun da fin uss. 
Entant che la pretaisa minimala era fin uss sis culps, ston da nov esser set da totalmain diesch tirs culps. 
Tras questa innovaziun na vegn betg engrevgià l'examen da tir cun la flinta en sia totalitad. 
I na dat naginas midadas da l'examen da tir cun schluppet sco er da las disposiziuns davart la repetiziun da l'examen da tir.
Reglamentar pli bain ils viadis cun bartgas da gummaViadis professiunals e nunprofessiunals cun bartgas da gumma sin las auas dal Grischun duain esser suttamess a las medemas restricziuns, sch'i vegn duvrà material da bartga da la medema spezia. 
Questa è ina da las innovaziuns ch'è cuntegnida en il sboz per ina nova lescha introductiva a la lescha federala davart la navigaziun interna. 
Il chantun avra la consultaziun pertutgant quest decret. 
La revisiun ha surtut la finamira d'adattar la legislaziun grischuna davart la navigaziun a la lescha federala e da reglamentar l'ir cun bartgas da gumma sin auas currentas (l'uscheditg riverrafting). 
La lescha federala parta novamain da la libertad da princip da l'ir cun bartga, entant che pli baud valeva il princip dal scumond general d'ir cun bartga. 
Il sboz da la lescha introductiva chantunala menziuna perquai expressivamain quellas auas currentas, per las qualas i vala in scumond absolut d'ir cun bartga.
Consultaziuns a la confederaziunEnvers cusseglier federal Koller prenda la regenza posiziun pertutgant il sboz preliminar per ina lescha federala davart analisas geneticas d'umans. 
Talas analisas èn pussaivlas be sut premissas cleramain circumscrittas, p.ex. sch'ellas servan a la planisaziun da famiglia u a l'identificaziun. 
La regenza considerescha il sboz sco soluziun moderna.
Envers cusseglier federal Adolf Ogi prenda la regenza posiziun pertutgant il sboz per ina revisiun parziala da la lescha militara (lescha federala davart l'armada e l'administraziun militara). 
Quest sboz cumpiglia spezialmain er il sectur da las federaziuns svizras armadas en il servetsch per promover la pasch a l'exteriur. 
A la regenza pari ristgà politicamain da tractar las dumondas avant ch'igl existia in rapport da la politica da segirezza e avant che las conturas da la nova armada sajan enconuschentas ed acceptadas.
Da las vischnancasLa regenza approva la revisiun parziala da la planisaziun locala da Puntraschigna e cun resalvas quellas da Trimmis.
Per differents projects da construcziun da vias en il chantun vegnan dads libers credits d'in import total da var tschintg milliuns francs.
Fatgs dal persunalChasper Stupan, naschì l'onn 1947, da ed ad Ardez, daventa sin l'entschatta da matg 1999 parsura da la cumissiun da stimaziun 6 a Scuol.
La serrada da l'autostrada dal Gottard pervi da lavinas ha chaschunà in sviament dal traffic e da l'impestaziun da l'aria sin l'axa dal San BernardinScumandà da publitgar fin glindesdi, ils 29 da mars 1999, a las 11.30Glindesdi, ils 29 da mars 1999 orientescha l'uffizi per la protecziun da l'ambient dal chantun Uri en ina conferenza da medias davart las consequenzas da la serrada da l'autostrada dal Gottard sin la qualitad da l'aria dals territoris pertutgads. 
L'elavuraziun dals documents che vegnan preschentads a la conferenza da medias è succedida en collavuraziun cun ils uffizis per la protecziun da l'ambient dals chantuns Tessin e Grischun.
Durant il temp da la serrada da la A2 al Gottard pervi da lavinas tranter ils 18 ed ils 26 da favrer 1999 è vegnì svià l'entir traffic nord/sid via la A13 sin il pass dal San Bernardin. 
Cun sviar il traffic è succedì er in ferm sviament da l'impestaziun da l'aria tranter ils chantuns. 
Las grevezzas resp. las distgargias n'han ins betg sentì fitg ferm be en la proxima vischinanza da la via, mabain er en ils posts da mesiraziun lunsch davent da las vias da las vals pertutgadas. 
Quests sviaments mussan quant ferm che la qualitad da l'aria en l'intschess da las axas da transit tras las Alps vegn dominada dal traffic da transit e quant impurtant ch'igl è da spustar il traffic da rauba tras las Alps da la via sin ils binaris. 
Els mussan er cleramain che las autoritads chantunalas han fitg paucas pussaivladads da prender mesiras per meglierar la qualitad da l'aria en ils territoris pertutgads.
Distgargia en il chantun Uri per la mesadad, grevezza supplementara en la Val dal Rain grischuna per fin 92 pertschientEn la Val da la Reuss uranaisa èn sa reducidas las concentraziuns d'oxids da nitrogen (NOx) en la vischinanza da la via per la mesadad ed en ils lieus lunsch davent da l'autostrada per in quart. 
Questas cifras mussan ch'il traffic local, ils stgaudaments e l'industria chaschunan be ina pitschna part da l'impestaziun da l'aria en cumparegliaziun cun la A2.
En la Val dal Rain grischuna è succedì perencunter praticamain in redublament da las immissiuns d'oxids da nitrogen. 
Cumbain ch'en l'intschess da Cuira igl existan funtaunas staziunaras impurtantas e che la citad da Cuira ha in traffic da pendulars considerabel, ha il traffic supplementar praticamain redublà l'impestaziun da l'aria. 
L'augment han ins pudì constatar cleramain cun 55 pertschient er sin il post da mesiraziun a Zizers ch'è 660 meters davent da la A13.
Smezzada en la Leventina, redublament en la MesolcinaEr il sid da las Alps senta evidentamain l'effect dal sviament. 
Il post da mesiraziun a Bodio en la Leventina mussa per il temp durant la serrada ina reducziun da las valurs da NOx per la mesadad. 
En la Mesolcina, nua che la media annuala è 92 pertschient oxids da nitrogen che derivan da la via naziunala, è la grevezza sa redublada.
Gronda paisa dal traffic da camiuns pesantsIl traffic da camiuns pesants producescha ina gronda part da las substanzas nuschaivlas che vegnan emessas sin las vias. 
Uschia emetta per exempel in camiun ordinari sin in viadi sin l'autostrada tuttina blers oxids da nitrogen sco 7.3 autos da persunas. 
Tras il tunnel dal Gottard passan mintg'on 6.6 milliuns vehichels, tranter quels 1 milliun vehichels utilitaris pesants (15 pertschient). 
Las frequenzas al San Bernardin èn pli bassas: 2.2 milliuns vehichels per onn, da quels 125'000 vehichels utilitaris pesants (6 pertschient). 
Durant la serrada è il traffic da camiuns pesants tras il tunnel dal San Bernardin daventà tschintg giadas pli grond, il traffic d'autos da persunas è sa redublà.
Consequenzas surtut la damaun e la seraEn il decurs dal di han ins sentì il sviament differentamain. 
In augment da las concentraziuns da substanzas nuschaivlas en la Val dal Rain grischuna ed en la Mesolcina han ins pudì constatar surtut la damaun tranter las 5.00 e las 12.00 ed il tard suentermezdi/la sera tranter las 15.30 e las 22.00. 
Sur mezdi è la maschaida da l'aria tras ils vents stada uschè buna che malgrà las emissiuns pli autas, ins n'ha quasi betg pudì registrar augments mesirabels da l'impestaziun da l'aria. 
Als augments durant tschertas uras dal di lung la ruta dal San Bernardin correspundan a las reducziuns evidentas da la grevezza da l'aria lung la A2.
Ils commembers da la protecziun civila dal Grischun gidan a reparar ils donns da lavinas3'900 commembers da la protecziun civila vegnan a gidar quest onn en il rom da lur curs da repetiziun a reparar ils donns da naiv e da lavinas en il Grischun.
Las navadas extraordinarias dal favrer 1999 han chaschunà tras lavinas e tras terradas da naiv gronds donns en ils guauds, sin la prada e materials en il Grischun. 38 vischnancas han pia er dumandà la protecziun civila e l'armada per agid. 
Per reparar ils donns ch'èn vegnids constatads fin uss, èn necessaris var 5'000 fin 7'000 "dis da lavur per um". 1999 prestan ca. 3'900 obligads da far il servetsch da protecziun civila lur curs da repetiziun (CR) da trais dis. 
En il rom d'in agid surregiunal prestan las organisaziuns da protecziun civila che n'han da reparar nagins u be pitschens donns sin lur territori, lur acziun en autras regiuns. 
La durada dal CR vegn augmentada en cas da basegn da trais sin quatter dis. 
Ils CR han lieu per regla durant las emnas planisadas.
Il project per ina stgala da peschs tar il rempar idraulic a Domat vegn approvàCun tschertas cundiziuns e pretaisas vegn approvà il project "stgala da peschs cun in indriz d'aua da dotaziun e cun in rastè d'affluenza ch'ha in indriz per nettegiar" da las ovras electricas La Punt SA. 
Cun questa stgala da peschs vegn puspè collià il viadi liber dals peschs ch'è vegnì interrut dapi l'onn 1962 tras il rempar idraulic a Domat. 
Ils custs per la stgala da peschs èn previs sin var 5.9 milliuns francs. 
Areguard la finanziaziun fixa il contract ch'è vegnì stipulà il matg 1998 tranter las ovras electricas La Punt SA ed il chantun Grischun che la confederaziun ed il chantun sa participeschan mintgamai a mesadad als custs previs, e quai sco indemnisaziun per las consequenzas negativas sin la pestga ch'èn resultadas en connex cun spustar il letg dal Rain cur ch'è vegnida construida la via naziunala, entant che l'autra mesadad vegn surprendida da la societad d'ovras electricas. 
I vegn quintà che la stgala vegn ad esser terminada la primavaira 2000.
La lescha da pestga vegn revedida totalmainLa regenza avra la procedura da consultaziun davart ina nova lescha da pestga per il Grischun. 
Il termin scroda ils 23 da fanadur 1999. 
Las innovaziuns las pli marcantas dal sboz èn las suandantas: -la vegliadetgna per il dretg d'ir a pestgar vegn reducida da 16 sin 12 onns, -i vegn introducì il dretg d'ir a pestgar cun insatgi per giuvenils da 7 ad 11 onns,- las taxas per las patentas da pestga vegnan augmentadas moderadamain. 
Per giuvenils fin 16 onns importan ellas maximal la mesadad, il dretg d'ir a pestgar cun insatgi è gratuit.
La lescha da pestga valaivla è vegnida messa en vigur l'entschatta 1969 e sto vegnir adattada d'ina vart a las prescripziuns federalas, entant che da l'autra vart s'imponan innovaziuns areguard la protecziun da las auas e dals animals.
Ulteriuras consultaziuns chantunalasTant la revisiun da la lescha da pestga sco er las suandantas innovaziuns succedan en il rom dal project "essenzialisaziun e flexibilisaziun da la legislaziun e da l'applicaziun dal dretg (EFLAD)".
Areguard la lescha forestala vegnan surtut stgassadas repetiziuns dal dretg federal, entant che la lescha d'expropriaziun vegn adattada a la pratica da procedura e giudiziala ch'è sa midada e ch'è vegnida simplifitgada. 
Tranter auter duai il dretg d'expropriaziun, correspundentamain a la teoria ed a la giurisdicziun, pudair vegnir concedì en l'avegnir er a persunas dal dretg privat.
Contribuziuns da culturaI vegnan prestadas contribuziuns d'in import total da var 249'000 francs a las suandantas ovras ed occurrenzas culturalas:- orchester da chombra dal Grischun per concerts l'onn 1999.- Jot-team per tschintg concerts sin il sectur da la musica da rock,- film documentar "Reise zum Königreich der Brücken" (titel da lavur) da Susanna Fanzun,- trais concerts dal chor viril Alvra a Tschuncaisma 1999 a Cuira ed a Lai (chors d'opera),- seria da concerts "Musica Wald Haus" la stad 1999 en differents hotels a Flem,- exposiziun (installaziun) da Christoph Draeger en il museum da Zeppelin a Friederichshafen,- exposiziun "Schuobacheclers" dals 23 d'avrigl fin ils 20 da zercladur 1999 en la chasa da cultura Rosengarten a Grüsch,- ediziun dal cudesch "Istorgias da Flurin" da Flurin Brunies,- 12avel lavuratori internaziunal da musica da la federaziun per promover las musicistas / ils musicists professiunals dals 2 fin ils 7 d'avust 1999 a Cuira,- concerts dal chor da la scola chantunala e dal chor facultativ dal seminar da magisters dals 11/12 da zercladur 1999 a Cuira (gospels e spirituals),- film documentar da la scriptura, schurnalista e fotografa Annemarie Schwarzenbach (1908 - 1942)- emnas da curs da musica 1999 dal cerchel cultural d'Arosa,- film "Eden" da Riccardo Signorell, Samuel Schwarz e Simon Hesse,- (prim)audiziun da la "missa verde" da Fortunat Fröhlich, Trin, ils 27/28 da november 1999 a Cuira ed a Turitg,- ediziun dal tom da poesias "Fnestras aviertas" da Paolo Gir,- project "Zona" dal teater grischun Alpodrom cun trais projects principals ed intginas occurrenzas generalas durant l'onn 1999,- concerts dal rudè da chant grischun dals 13/14 da november 1999 a Cuira (Messa di Gloria da Giaccomo Puccini),- concerts dals chors e da la scola da musica dal Moesano dals 29 e 30 da matg 1999 a Roveredo e Mesauc a chaschun da l'independenza da 450 onns dal Moesano,- concerts da stad 1999 dal trio Calamus en nov lieus dal chantun,- concerts da primavaira 1999 dal club da jazz a Cuira,- exposiziun"60 onns jazz a Cuira" per la midada dal millenni en la galaria da la citad da Cuira,- concerts dal chor viril Surses dals 5 e 10 d'avrigl 1999 a Savognin (musica per il gieu festiv da Chalavaina dad Otto Barblan)- "Primavaira a Tartar 1999" (concert/recitaziun en memorgia da Clément de Loë, 1838 -1894), ed- ediziun d'in tom da poesias da Chatrina Filli (1914 - 1983)Contribuziuns da sportTotalmain var 25'000 francs van sco contribuziuns da sport-toto a las suandantas organisaziuns:- club da skis e da snowboard da Mustér, per sa procurar in carving-race-kit cun in tunnel da partenza,- club da curling da Mustér, per sa procurar quatter sets craps da curling e 20 scuas da curling,- tiradurs/as da pistolas da Küblis, per midar l'implant da tir da 50 meters, e- club dad unihockey Calanda Flyers da Trimmis, per sa procurar bandas per plazzas grondas d'unihockey.
Da las vischnancasLa regenza approva las revisiuns parzialas da las planisaziuns localas da Mustér e da La Punt-Chamues-ch sco er la constituziun da Schnaus.
Antönien, amplificaziun da la via da colliaziun Giarsun-Guarda e sanaziun dal rempar Rieinertobel sin la via da Val Son Pieder.
Fatgs dal persunalLa fin da mars 1999 van las suandantas collavuraturas ed ils suandants collavuraturs en pensiun:- Eugen Jäger, Churwalden, mastergnant spezialisà tar l'uffizi da construcziun bassa 1, Cuira,- Camillo Merlo, Campascio, vier tar l'uffizi da construcziun bassa 3, Samedan e- Nina Rotehnberger, Cuira, assistenta d'administraziun tar la centrala per stampads e material (CSM).- Manuela Della Ca'-Tuena, naschida 1963, da Brusio, domiciliada a Schiers, daventa inspectura per lavur da maun e tegnairchasa tar l'uffizi per las scolas popularas e las scolinas. 
Ella entschaiva sia plazza da 50 pertschient mez avust 1999.
"Outsourcing" da l'informatica da la vischnanca da TavauL'uffizi d'informatica dal chantun Grischun e la vischnanca da Tavau vegnan en il futur a collavurar stretgamain. 
Quai è vegnì decidì dacurt en il parlament da la vischnanca da Tavau. 
Decisiv per quest pass è stada l'offerta cumplessiva da soluziuns per ils basegns d'in'administraziun communala, inclusiv las soluziuns effectivas per vischnancas sin il sectur dals fatgs d'abitants, taxas, finanzas euv. 
Ultra da quai è er garantida l'integraziun cun il program chantunal per la taxaziun da taglia EVA e la colliaziun cun l'internet ed e-mail.
En il decurs da quest onn fin il 2000 vegnan tut las applicaziuns transferidas en il center da calculaziun che vegn manà da l'uffizi d'informatica. 
Tavau e l'uffizi d'informatica èn colliads cun ina lingia d'auta prestaziun. 
Uschia ha l'administraziun communala adina access a sias datas e po sezza decider l'andament da ses process d'informatica.
Sco consequenza da questa repartiziun da lavur po la vischnanca sa deditgar meglier a sias funcziuns centralas e vegn sustegnida a moda professiunala durant ils proxims onns en tuttas dumondas d'informatica. 
Tavau spera er d'avair in aut profit economic tras quest "outsourcing".
Ir a pestgar en il Grischun: Nua prend jau la patenta?
(Retrair la patenta da pestga per la stagiun da pestga 1999)Cun il sa svegliar da la primavaira luan naiv e glatsch ed ils pestgaders e las pestgadras s'allegran. 
Per preparar la proxima stagiun da pestga èsi er da prender la patenta.
Da nov vegnan emessas quest onn tut las patentas tras la surveglianza da pestga e tras il biro per passaports e patentas. 
En il Fegl uffizial dal chantun Grischun dals 8 d'avrigl 1999 èn publitgads ils lieus d'emissiun, las datas e las uras per retrair la patenta, e quai tenor ils districts da pestga.
Per retrair la patenta chantunala da pestga èn autorisadas quest onn (anc) persunas ch'han ademplì tranter auter il 16avel onn da naschientscha. 
Ina revisiun da questa e d'autras disposiziuns vegn fatga actualmain, ma n'è dentant betg anc en vigur.
Generalmain 40 emnas da scola per onnLa regenza suttametta la nova lescha da scola per la consultaziun. 
La lescha vertenta per las scolas popularas dal chantun Grischun da 1961 e l'ordinaziun executiva respectiva dal cussegl grond duain vegnir revedidas e deliberadas da reglamentaziuns che n'èn betg pli actualas u ch'èn daventadas obsoletas. 
Il termin scada la fin da fanadur 1999. 
Ina da las novaziuns las pli marcantas dals sbozs è quella ch'il temp da scola annual per tut las scolas vegn fixà sin 40 emnas e ch'ins po promover spezialmain ultra da las scolaras e dals scolars cun problems d'emprender er spezialmain tals cun talents particulars. 
La posiziun dals purtaders da scola vegn rinforzada considerablamain tras il fatg che quests obtegnan dapli cumpetenzas sin il sectur dal dretg dal persunal. 
Ultra da quai duain ils cussegls da scola avair da nov la pussaivladad d'excluder da la scola las scolaras ed ils scolars ch'engrevgieschan considerablamain il manaschi da scola. 
Per famiglias èsi segir interessant ch'ins vul introducir per onn trais "dis da joker" libramain elegibels, durant ils quals ils geniturs pon prender lur uffant ord scola.
Obligaziun da patenta en il sport da muntogna vegn per gronda part abrogadaIna nova lescha davart il sport en muntogna duai remplazzar il decret vertent davart ils guids da muntogna ed il sport da skis. 
La regenza suttametta la lescha per la consultaziun, il termin scada la fin da zercladur 1999. 
Il sboz prevesa tranter auter ch'ina furmaziun renconuschida sin il sectur dals guids da muntogna e dal sport da naiv cun certificat correspundent vegn be anc duvrà da persunas ch'exerciteschan questas activitads en territori privlus. 
En territori betg privlus astga mintgin far prestaziuns da servetsch ed offertas da sport da muntogna. 
La suletta premissa è qua il mussament d'in'assicuranza correspundenta da responsabladad civila. 
L'obligaziun da patenta vegn uschia abrogada per l'activitad sin la pista. 
Tras quest'avertura en il territori betg privlus pon lavurar betg be magisters diplomads, mabain er tals senza diplom ordaifer las scolas.
Agid per fugitivs dal KosovoI vegn pajà in import da 10'000 francs a la crusch cotschna svizra (CCS) per l'agid per fugitivs en Albania e Macedonia. 
La crusch cotschna internaziunala (CICC) sa trategna en la republica federala Jugoslavia e proveda ils umans en basegn cun bains d'impurtanza vitala. 
Als posts per traversar ils cunfins vers Albania e Macedonia vegnan ils fugitivs retschavids da la federaziun internaziunala da la crusch cotschna ed obtegnan bains essenzials per surviver, sco per exempel victualias, aua da baiver, medicaments, tendas e cuvertas da launa.
Exposiziun grischuna d'agricultura en l'avrigl 2000 a CuiraEn l'avrigl 2000 duai vegnir organisada a Cuira in'exposiziun d'agricultura. 
Medemamain l'onn 2000 vegn l'uniun purila dal Grischun a festivar ses giubileum da 150 onns. 
Las duas occurrenzas duain vegnir combinadas. 
Il comité preparativ ha sviluppà in concept provisoric e na vuless betg sulettamain far ina preschentaziun da muvel, mabain in'exposiziun generala da l'agricultura grischuna. 
Questa duai intermediar in maletg actual da l'agricultura moderna, ecologic-innovativa dal Grischun. 
Cun la resalva ch'il cussegl grond delibereschia il credit necessari, duain l'exposiziun e las festivitads da giubileum avair lieu dals 27 fin e cun ils 30 d'avrigl 2000. 
Il departament da l'intern e da l'economia publica vegn autorisà da far las preparaziuns organisatorias. 
La davosa exposiziun chantunala d'agricultura ha gì lieu 1988.
Rapport da politica da segirezza 2000 da la confederaziun chatta simpatiaEn sia posiziun visavi cusseglier federal Adolf Ogi sustegna la regenza las finamiras dal rapport da politica da segirezza 2000 (SIPOL B 2000). 
Ellas correspundan per gronda part a l'idea da la regenza davart ina politica da segirezza actuala ed orientada vers il futur. 
Oravant tut vegn previs che la collavuraziun tant en Svizra sco er cun l'exteriur vegnia rinforzada.
Critica davart ils novs pesticidsVisavi cusseglier federal Pascal Couchepin prenda la regenza posiziun davart ils sboz per ina nova ordinaziun davart pesticids e per midadas da l'ordinaziun davart ils tissis. 
La finamira da las novaziuns è da sbassar ils custs da producziun per l'agricultura svizra cun abrogar il sforz da duvrar exclusivamain pesticticids admess en Svizra. 
La regenza explitgescha che quai pussibilitass a l'agricultura d'importar products da tissi e che tals pericliteschan l'ambient tras guntgir disposiziuns essenzialas da protecziun. 
Ins na po betg acceptar ina reducziun dal nivel da protecziun en la dimensiun previsa. 
Ultra da quai cumpiglia l'avertura da la Svizra per imports parallels il privel ch'i dettia in commerzi cun products favuraivels. 
Perquai che tut ils pesticids cuntegnan substanzas che pericliteschan la sanadad e che tutgan per gronda part ad ina classa da tissi pretenda la regenza ina permissiun generala da commerzi che sa basa sin la lescha da tissi per il commerzi cun pesticids esters, analog als products svizzers.
Da las vischnancasIl project da construcziun per l'engrondiment da la chasa da scola a Scharans vegn approvà definitivamain (custs imputabels d'investiziun 865'000 francs, contribuziun chantunala 25 pertschient). 
Approvà definitivamain vegn er il project per in nov edifizi d'ina chasa da scola en la Compogna a Tusaun (custs d'investiziun 7.14 milliuns francs, contribuziun a la construcziun 17.5 pertschient.
Approvadas vegnan las midadas da las leschas da taglia da Tavau e Sursaissa sco er la nova lescha da taxas da cura e da promoziun dal turissem a Sagogn.
Pieder tar il Mulin da Pitasch, midada da la colliaziun Via Tuma Casté-Via Tuma Platta en in trottuar ed ina senda d'ir cun velo, lavurs da cuvrida da la via da Furna Nusstole-Birchwald, da la via dal lai da Planeiras, da la via dal Güglia sin il traject dal sviament da Casti, da la via d'Alpsu a Flem dadens il vitg e da la via dal pass dal Fuorn tranter Valchava e Sta. 
Maria, correcziun da la via tranter San Gaudenzio e Casaccia, lavurs da construcziun en il vitg da Riein e vi da la via da Stussavgia tar la punt Buchwald.
Visavi l'uffizi federal da traffic propona la regenza da dar a la Pradaschier SA la concessiun per construir ina sutgera a quatter da Churwalden a Pargitsch.
Ella cumenza l'entschatta matg 1999.
Hanspeter Lötscher, naschì 1959, d'Aschera, domicilià a Favugn, vegn igienist d'aria tar l'uffizi per la protecziun da la natira. 
El entschaiva sia lavur il cumenzament da settember 1999.
Mesolcina: ina plazza da transit per ils vagants esters duai calmar la situaziunEn la resposta ad ina petiziun concernent la dimora da vagants esters a San Vittore è la regenza per metter a disposiziun ina plazza da transit en la Mesolcina.
Il settember 1998 è vegnida suttamessa a la regenza ina petiziun da la Mesolcina, en la quala ils sutsegnaders sa defendan cunter il fatg che vagants esters sa domicilieschan transitoriamain sin il territori da San Vittore. 
Dal chantun èsi vegni pretendì da realisar quest giavisch eventualmain cun mezs da la polizia. 
La regenza declera en sia resposta respectiva ch'i na saja betg pussaivel giuridicamain d'impedir l'immigraziun da vagants esters en il chantun. 
Per ch'els na prendian betg en possess sezs mintg'onn ils bains immobigliars ch'els vulan, è la regenza da l'avis da dissolver ils problems cun ils vagants a moda activa cun crear ina plazza da transit en la Mesolcina. 
Pussaivlas èn er pliras plazzas pli pitschnas. 
Ch'ins po calmar questa situaziun cun crear ina plazza da transit mussa l'exempel da la Val dal Rain grischuna ch'è stada confruntada cun ils medems problems. 
Dapi ch'i stat a disposiziun ina plazza da transit a Domat è la situaziun en la Val dal Rain grischuna sa meglierada considerablamain. 
A medema moda ha agì ils davos onns er il chantun Tessin ensemen cun las vischnancas ed ha fatg bunas experientschas. 
Il departament da giustia, polizia e sanitad vegn perquai puspè ad empruvar da chattar ina soluziun che vegn purtada er da las vischnancas da la Mesolcina.
Avant ch'ordinar mesiras repressivas, sto succeder ina ponderaziun dals interess detagliada ed ils meds che vegnan applitgads duain esser proporziunals a la chaussa. 
Applitgond quests princips è la regenza autorisada be en il mender cas d'urgenza da metter a disposiziuns meds da la polizia per in'acziun violenta. 
Ina tala procedura envers gruppas pli grondas da vagants esters è fitg problematica; il privel d'ina escalaziun è grond, sch'i vegn duvrà violenza. 
La regenza ha dentant ordinà a la polizia chantunala d'augmentar la preschientscha da la polizia a l'immigraziun e durant la dimora dals vagants esters. 
Il chantun Tessin proceda analogamain.
Dacurt ha la regenza puspè supplitgà il cussegl federal da metter a disposiziun in bain immobigliar da la confederaziun en la Mesolcina per construir ina plazza da transit per ils vagants esters.L'agricultura en transfurmaziunEr per l'agricultura vala uss la suandanta maxima: Dapli martgà, damain stadi. 
La nova politica agrara da la confederaziun maina ad ina ferma liberalisaziun. 
Il stadi duai bain procurar per bunas cundiziuns generalas, dentant betg pli intervegnir en il martgà. 
Uschia na s'occupa el betg pli da la tratga da biestga. 
Sin plaun chantunal è uschia daventada superpli la cumischiun per la tratga da biestga e po perquai vegnir dissolvida. 
Ils experts per muvel grond e muvel manidel èn stads fin uss funcziunaris uffizials che manavan er il cudesch da tratga. 
Perquai che quest'incumbensa daventa novamain chaussa da las federaziuns per la tratga da biestga, na drovi er nagins experts chantunals pli. 
Ultra da quai duai il fond puril per l'esit da biestga, cun ils meds dal qual ins ha promovì ulteriurmain la vendita da muvel, vegnir liquidà tras il chantun, perquai che las contribuziuns obligatorias da solidarietad na dastgan betg pli vegnir pretendidas, tenor dretg federal. 
L'assicuranza dal muvel cunter malsogna ed accident daventa facultativa per proprietarias e proprietaris d'animals, ella n'è pia betg pli prescritta stringentamain. 
Perencunter duain vegnir furmadas associaziuns regiunalas d'assicuranza da muvel, per ch'ils purs possian s'assicurar cunter gronds donns (incendi, donns elementars, accident e.u.v.). 
Quests èn ils puncts principals da las innovaziuns proponidas en ils decrets chantunalas respectivs pertutgant l'agricultura e la tratga da biestga. 
La regenza avra la consultaziun per quest pachet da refurmas ch'è ina part dal project "Essenzialisaziun e flexibilisa-ziun da la legislaziun e da l'applicaziun dal dretg EFLAD". 
Il termin dura fin la fin da zercladur 1999.
Midadas en la furmaziun professiunalaActualmain vegn revedida la lescha federala davart la furmaziun professiunala. 
Tuttina pon vegnir fatgas differentas adattaziuns da la lescha chantunala davart la furmaziun professiunala en il rom dal project EFLAD. 
La regenza avra la consultaziun en chaussa, il termin dura fin mez fanadur 1999.
Las suandantas innovaziuns èn previsas:- Il departament d'educaziun obtegna ina libertad da decider pli vasta areguard la repartiziun dals intschess da las scolas professiunalas,- excepziuns duain esser pussaivlas per il princip, tenor il qual il lieu d'emprendissadi è decisiv per frequentar la scola professiunala. 
L'uffizi per la furmaziun professiunala è cumpetent,- tgi ch'ha fatg in emprendissadi scursanì duai medemamain vegnir admess a l'examen final d'emprendissadi,- studentas e students esters na duain betg vegnir admess mo a las scolas autas professiunalas, mabain er a las scolas spezialas superiuras en il Grischun. 
Per decisiuns d'admissiun è responsabla la regenza,- la conclusiun da cunvegnas dal dretg administrativ cun auters chantuns e cun il Principadi da Liechtenstein duai vegnir extendida sin l'exteriur.
Sin il sectur finanzial vegnan a resultar custs supplementars per las vischnancas d'ina dimensiun da totalmain 310'000 fin 620'000 francs, perquai che las contribuziuns chantunalas a las scolas professiunalas, a las instituziuns per la scolaziun preprofessiunala sco er a la scola professiunala d'hotellaria e gastronomia dal Grischun ston vegnir reducidas correspundentamain tenor il plan da mesiras per equilibrar las finanzas 1999. 
In'ulteriura reducziun è previsa per las chasas da giarsuns e da dimora da las instituziuns per la scolaziun preprofessiunala e per las scolas da tegnairchasa e da puras. 
Questas reducziuns chaschunassan per il chantun respargns tranter 20'000 e 40'000 francs e fissan da purtar da las instituziuns pertutgadas.
Nova ordinaziun davart ils filmsMedemamain en il rom dal project EFLAD dat la regenza en consultaziun l'ordinaziun dal cussegl grond davart ils films. 
Il termin dura fin ils 12 da fanadur 1999. 
Il decret ch'è oz en vigur deriva essenzialmain da l'onn 1960. 
El ha en emprima lingia in intent polizial, numnadamain da segirar l'urden public (morala e creanza, segirezza dals utilisaders e.u.v. tar la preschentaziun dals films). 
L'ordinaziun davart ils films vegn adattada als basegns midads e duai tegnair quint da las realitads localas (p.ex. preschentaziuns da films en lieus da cura, festivals da films e.u.v.).
Gea retegnì tar las novas ordinaziuns per asilantsEnvers cusseglier federal Arnold Koller prenda la regenza posiziun pertutgant las ordinaziuns executivas tar la lescha d'asil revedida. 
Da princip vegnan quellas giuditgadas positivamain pertutgant lur concept. 
La cumplettaziun da las duas ordinaziuns executivas da fin uss cun trais ordinaziuns supplementaras è giustifitgada materialmain e renda pli clers ils secturs sensibels da la protecziun da datas e dal sustegn da l'execuziun. 
Ina remartga expressivamain negativa obtegnan dentant las stentas da spargn da la confederaziun sin donn e custs dals chantuns. 
Ultra da quai èn formulads tscherts reglaments a moda uschè nunclera, che l'obligaziun da surpigliar ils custs per ils chantuns n'è betg previsibla.
Cler na tar la revisiun da la LAMEnvers cussegliera federala Ruth Dreifuss s'exprima la regenza pertutgant la revisiun parziala da la lescha federala davart l'assicuranza da malsauns LAM (sectur finanziaziun dals ospitals). 
Ella è da la medema opiniun sco la confederaziun ch'igl exista in basegn d'agir urgent spezialmain per la finanziaziun dals ospitals. 
Las soluziuns en il project da lescha van dentant en la faussa direcziun per tscherts puncts decisivs. 
Il sboz vegn refusà en questa formulaziun, perquai ch'ils custs supplementars dal chantun èn insupportabels e perquai ch'el na resguarda insumma betg las finanzas chantunalas. 
Enstagl da sclerir, vegnan creadas numerusas novas intschertezzas. 
Las partiziuns mez privatas e privatas dals ospitals vegnan sutminadas per gronda part. 
Da princip na satisfan ellas betg a las cifras, sin las qualas il sboz sa basa. 
Il reglament proponì cuntrafa zunt fitg als arranschaments a la "maisa radunda". 
Ils chantuns han approvà quella giada il respargn da var 500 milliuns francs en il rom dal program per stabilisar las finanzas 1998 da la confederaziun be sut l'expressiva cundiziun, ch'i na vegnan adossads nagins ulteriurs custs supplementars als chantuns en il rom da la proxima revisiun da la LAM. 
La proposta da revisiun quinta uss dentant cun custs supplementars da milliardas, ch'ils chantuns pudessan cumpensar be cun in augment da taglia. 
Las stentas da spargn intensivas e da plirs onns fissan destruidas immediat. 
Per il Grischun resultassan custs supplementars da 15 fin 20 milliuns francs da las midadas proponidas da la finanziaziun dals ospitals. 
Per la dumonda d'ina nova finanziaziun dals ospitals propona la regenza da numnar ina gruppa d'experts che cumpiglia er represchentants dals chantuns e da restrenscher la participaziun als custs dals chantuns en cas d'ina ospitalisaziun ordaifer il chantun ch'è inditgada medicinalmain sin il tractament staziunar en la partiziun generala.
Projects da votaziun dals 13 da zercladur 1999Dumengia, ils 13 da zercladur 1999 ha lieu ina votaziun dal pievel. 
Qua vegni decidì davart tschintg projects federals ed in chantunal.
Projects federals- lescha d'asil- conclus federal davart las mesiras urgentas sin il sectur d'asil e d'esters- conclus federal per dar heroin sin recept dal medi- midada da la lescha federala davart l'assicuranza d'invaliditad- lescha federala davart l'assicuranza da maternitadProjects chantunals- revisiun parziala da la lescha da taglia per il chantun GrischunDa las vischnancasLa regenza approva il project per construir da nov ina serra cun equipament interiur sin l'areal da la fundaziun J.P. 
Hosang Plankis a Cuira, la nova lescha davart las taxas da cura e la taxa per promover il turissem da Bravuogn sco er cun resalvas la revisiun totala da la planisaziun locala da St. 
Antönien.
Per ils sequents projects da construcziun da vias en il chantun vegni dà liber in import total da var 10.6 milliuns francs: correctura da la via taliana per la guntgida dal traffic sin la A13c, Soazza-tunnel sid dal San Bernardin, tschancun Pian San Giacomo-Malabarba, amplificaziun da la via da Mompé Tujetsch aifer il vitg, amplificaziun da la via da Sursaissa Chumenbühl-Meierhof, lavurs da cuvrida a Duvin aifer il vitg, guntgida da Flem tschancun e sutpassadi Staderas, lavurs da cuvrida aifer il vitg da Tavau ed a San Gaudenzio-Casaccia, amplificaziun da la via da Spinas ed amplificaziun da la via da colliaziun Ardez-Ftan-Scuol.
Interrupziun da l'emprendissadi en il chantun Grischun"Interrupziun da l'emprendissadi - Ed uss?" 
Sut quest titel è cumparida avant pauc temp ina retschertga davart l'interrupziun da l'emprendissadi en il chantun Grischun. 
Quest studi è vegnì redigì da Hansjörg Wehrli ch'è stà fin la fin da l'onn 1998 directur da la scola d'hotellaria e da turissem a Cuira e che lavura uss sco cussegliader independent per differentas scolas ed instituziuns. 
La retschertga è vegnida fatga en il rom d'in studi da diplom supplementar en pedagogia d'economia a l'universitad da Son Gagl sin giavisch da la cussegliaziun professiunala dal Grischun.
La quota da dissoluziun dal contract d'emprendissadi è en la media da la SvizraLa basa da la retschertga è ina interrogaziun anonima en scrit ch'è vegnida fatga en stretga collavuraziun cun l'uffizi per la furmaziun professiunala dal Grischun. 395 giuvenils ch'èn stads pertutgads d'ina interrupziun da l'emprendissadi (IDE) tranter il 1. da schaner 1996 ed il 1. da zercladur 1998 èn vegnids interrogads. 
Ultra da las 395 persunas interrogadas, han bandunà lur emprendissadi durant quella perioda anc 341 ulteriuras emprendistas ed emprendists. 
Perquai che quels han dentant entschavì immediat suenter lur IDE puspè in nov emprendissadi u perquai ch'els han cuntinuà lur emprendissadi en in auter manaschi, n'èn els betg vegnids resguardads en la retschertga. 
Sch'ins cumpareglia il dumber da las interrupziuns da l'emprendissadi cun tut ils contracts d'emprendissadi existents durant la medema perioda, alur obtegnan ins l'uschenumnada quota da dissoluziun dal contract d'emprendissadi. 
Cun 6% è la quota dal chantun Grischun en la media da tschels chantuns da la Svizra.
Il studi per il Grischun prenda ina nova viaIls studis ch'existan en Svizra vegnan preschentads curtamain a l'entschatta da la retschertga ch'è vegnida fatga. 
En emprima lingia sclerischan els tuts la dumonda dals motivs per ina IDE. 
Ma il studi per il chantun Grischun prenda in'autra via, el na dumonda betg tgenins ch'èn stads ils motivs per la IDE, mabain tge è stà il curs professiunal suenter la IDE. 
Quai vul dir che l'autur emprova da retschertgar tge ch'han fatg las emprendistas ed ils emprendists ch'han interrut in emprendissadi suenter la IDE. 
Questa dumonda è d'impurtanza centrala per la scolaziun professiunala futura e per tractar las IDE.L'uffizi per la furmaziun professiunala sco emprima persuna da contactSch'ins ha l'intenziun da dissolver ina relaziun d'emprendissadi, alur vegn orientà l'uffizi per la furmaziun professiunala. 
L'uffizi emprova tenor pussaivladad d'impedir ina IDE. 
Sche la IDE è inevitabla, alur vegni tschertgà ina nova soluziun en collavuraziun cun l'uffizi. 
Bunamain la mesadad da las persunas pertutgadas d'ina IDE chattan en questa moda immediat puspè ina nova plazza d'emprendissadi. 
Da l'autra mesadad n'han ins betg pudì discurrer fin uss. 
Quai prova da far il studi "Interrupziun da l'emprendissadi - Ed uss?".
En 75% dals cas maina l'interrupziun da l'emprendissadi ad ina nova plazzaLa retschertga pertutga be la gruppa da giuvenils che n'obtgnan directamain suenter la IDE betg ina nova plazza. 51 % da las persunas da questa gruppa han entschavì in onn suenter la IDE puspè ina nova scolaziun. 
Dals ulteriurs 49% vuless la gronda part medemamain entschaiver in nov emprendissadi. 
Per resumar pon ins dir che la mesadad da tut las persunas pertutgadas concludan puspè in nov contract d'emprendissadi directamain suenter la IDE. 50% da l'autra mesadad ha medemamain chattà ina nova plazza d'emprendissadi in onn suenter la IDE, sco che questa retschertga demussa. 
Uschia pon ins calcular che almain 75% da tut las emprendistas ed ils emprendists ch'interrumpan in emprendissadi restan en il sistem da furmaziun professiunala. 
Dals ulteriurs 25% na pon ins betg far ina constataziun fidada.
Il tractament futur d'ina IDEPer facilitar en il futur il tractament d'ina IDE per las persunas pertutgadas, vegnan menziunadas a la fin da la retschertga intginas recumandaziuns. 
Uschia prevesa ina da las propostas d'organisar ina spezia da mentorat per gidar las persunas pertutgadas. 
In'autra proposta sa drizza en furma d'in appel a la scocietad. 
Entant ch'ins accepta ina midada da la direcziun da studi sin il sectur academic, vegn ella baud survalitada sin il sectur professiunal. 
En il Grischun vegnan giuvenils ch'interrumpan in emprendissadi e che n'entschaivan betg immediat in'autra scolaziun, renviads a differentas purschidas da sustegn da vart dal chantun sco er sustegnids ulteriurmain dapi 1999 er suenter l'interrupziun da l'emprendissadi.
Ulteriuras retschertgas 1999/2000En il rom d'ina dissertaziun vegn ad avair lieu ina retschertga naziunala l'onn da scola 1999/2000. 
Ina finamira da questas ulteriuras retschertgas è quella d'obtegnair ulteriuras pussaivladads per il sustegn d'interrupziuns da l'emprendissadi.
Per dumondas As stattan gugent a disposiziunL'auturHansjörg Wehrlilic. oec. publ.studi supplementar da diplom en pedagogia d'economia a l'universitad da Son GaglFin la fin da l'onn 1998 directur a la SHT scola d'hotellaria e da turissem a Cuira.
Dapi il 1. da schaner 1999 lavur independenta sco cussegliader d'interpresa sin il sectur dal turissem, da la scolaziun e dal management da projects.
Igl ha dà - e dat - bler da far per il biro d'egualitad...
En il rapport annual 1998 dat il post da stab per dumondas d'egualitad ina survista dals cuntegns e da la moda da sia lavur. 
L'onn passà è stà caracterisà tranter auter da diversas lavurs da project.il biro d'egualitad ha uss bunamain dus onns. 
Ed el ha gì da s'occupar durant quest temp cun dumondas da quasi tut ils secturs da la vita. 
Pertge ch'igl è in fatg tipic per la tematica d'egualitad: i dat pauc che n'ha betg da far en ina moda u l'autra cun l'egualitad. 
En dumondas che pertutgan il mund da lavur è quest connex evident. 
Uschia èn las persunas incumbensadas cun las dumondas d'egualitad s'occupadas da numerus giavischs da tranter auter ils suandants secturs: discriminaziun da paja, mulesta sin il plaz da lavur, cumpatibilitad tranter lavur e famiglia e.u.v. 
Quests temas èn cumparids savens en il rom da cussegliaziuns ed èn fitg preschents a nivel individual.
Ultra da quai èn vegnids elavurads divers projects. 
Tranter auter è vegnida creada ina datoteca da dunnas spezialisadas, che duai augmentar la preschientscha da las dunnas en ils gremis politics. 
Sin il sectur da la furmaziun è vegnì sviluppà il project "onn da las schanzas". 
Qua sa tracti d'in onn spezial intermediar cun blera pratica per dunnas giuvnas. 
In ulteriur project s'occupa dal fatg, co che la savida da l'egualitad po vegnir integrada pli ferm en la scolaziun da las persunas d'instrucziun giuvnas.
Ma er la legislaziun da taglia, ils fatgs da stipendis u il tema violenza èn stads secturs ch'han dà lavur al biro d'egualitad, saja quai tras consultaziuns, posiziuns, dumondas, collavuraziun cun autras instituziuns u sumegliantas chaussas.
Incumbensas e temas datti pia avunda, ma las persunas incumbensadas cun las dumondas d'egualitad en il Grischun na pon betg elavurar u pon elavurar be rudimentarmain numerusas dumondas impurtantas e fundamentalas, perquai che las capacitads èn limitadas.
Tgi che vuless savair ils detagls dals exempels surmenziunads e da las activitads, po retrair il rapport annual tar il biro d'egualitad (tel. 081-257 35 70).
Sigil da qualitad per il laboratori veterinari-bacteriologic dal GrischunIl laboratori veterinari- bacteriologic dal Grischun (LvbGR) è vegnì accredità dal post svizzer d'accreditaziun da l'uffizi federal da metrologia sco post da controlla per analisas veterinaras da laboratori tenor la norma SN EN 45001. 
Cun questa accreditaziun èn er accumplidas las pretaisas relevantas da la norma da ISO 9002.
Tenor la nov'ordinaziun d'epidemias d'animals ston avair acquistà quest'accreditaziun tochen la fin da l'onn current tut ils laboratoris renconuschids per la diagnostica uffiziala d'epidemias. 
Uschia duai vegnir cuntanschì per l'entira Europa in standard unifitgà per cumbatter epidemias d'animals. 
Davent dal 1. da schaner 2000 dastgan exequir incaricas uffizialas da la confederaziun u dals chantuns per la diagnostica d'epidemias d'animals be anc laboratoris accreditads.
Per accumplir las pretaisas da l'ordinaziun d'epidemias d'animals ha il LvbGR installà in agen sistem per garantir la qualitad en il qual vegnan integrads tut las activitads e tut ils andaments impurtants. 
Uschia duai vegnir garantì che l'aut standard pretendì possia vegnir tegnì da tut temp e ch'i possia vegnir reagì immediat sin eventualas divergenzas. 
Il sistem per garantir la qualitad pussibilitescha al LvbGR d'ina vart d'optimar ils andaments interns da lavur, da l'autra vart è quai er en favur dals clients, saja quai pervi da la scolaziun e da la perfecziun currenta da las collavuraturas e dals collavuraturs u pervi da l'adattaziun permanenta da las metodas d'analisa a las enconuschientschas novissimas da la scienza.
In element central dal sistem per garantir la qualitad è il novelavurà vademecum per la clientella dal LvbGR. 
Da quel resultan tut las infurmaziuns impurtantas per la collavuraziun cun il laboratori. 
Latiers appartegnan spezialmain las indicaziuns davart la retratga dal material da prova u la descripziun e la spediziun da quel. 
Tras la descripziun da las pretaisas per il material da prova pon vegnir evitads numerus sbagls. 
Uschia è garantida da tut temp ina qualitad optimala da la lavur, quai che maina a resultats segirs.
Plinavant infurmescha il vademecum davart tut las analisas exequidas en il laboratori e davart ils pretschs per ils differents servetschs.
En il center da la lavur dal LvbGR stattan la sanitad publica e la protecziun dals animals da niz encunter epidemias d'animals e las consequenzas da quellas. 
Intoxicaziuns da victualias ed epidemias d'animals pon avair tant consequenzas fitg vastas per la sanitad publica sco er consequenzas finanzialas considerablas.
Il LvbGR ha ina lunga tradiziun. 
El è vegnì avert il favrer 1995 per cumbatter da lez temp l'epidemia d'animals abortus Banc che regiva da lez temp, da la quala pudevan er vegnir malsauns ils umans. 
Dapi alur è il LvbGR sa sviluppà ad in institut da servetsch per ils veterinaris dal chantun e per posts uffizials d'ordaifer il chantun.
Oz garantescha il LvbGR per incarica dal chantun il provediment fundamental da veterinaria per cumbatter uffizialmain las epidemias d'animals e per survegliar l'igiena da charn e victualias en il Grischun. 
Ultra da quai stat il laboratori endrizzà fitg modern er a disposiziun a tut ils veterinaris cun atgna pratica per la diagnostica quotidiana da rutina.
Decleraziun d'intenziun per ina fusiun entaifer l'economia d'electricitad dal GrischunIls partenaris principals da la SA Ovras electricas grischunas (OEG), da las Ovras electricas Brusio (OEB) e da las Ovras reticas per electricitad SA (OR) vulan fusiunar lur societads. 
L'integraziun da l'economia energetica da la Grischelectra SA (GESA) vegn er examinada. 
La fusiun augmenta la capacitad da concurrer specialmain da las OEG e da las OEB. 
Uschia pon vegnir utilisadas meglier las pussaivladads che vegnan offeridas tras l'avertura dal martgà d'electricitad, retegnidas las restgas e segiradas a lunga vista plazzas da lavur ablas da concurrer.
La liberalisaziun dal martgà d'electricitad è in fatg en l'Europa. 
La Svizra vegn a suandar questa tendenza cun la liberalisaziun. 
Gia oz sentan ins dentant ils effects da la proxima liberalisaziun sin il martgà svizzer d'electricitad. 
L'effect da l'avertura dal martgà d'electricitad sco er la situaziun cun in surpli sin il sectur d'electricitad chaschunan dapli concurrenza, pretschs pli bass, marschas pli pitschnas e dapli pretaisas per prestaziuns da servetsch. 
La nova situaziun dal martgà pretenda che las interpresas d'economia d'electricitad adatteschian lur structuras, exaureschian lur pussaivladads da raziunalisar e tirian a niz sinergias cun eventualas cooperaziuns. 
Questas mesiras duain chaschunar ina reducziun dals custs e correspundentamain ina meglra posiziun sin il martgà. 
Pervi dal dictat dals custs giavischà politicamain e pretendì dal martgà - er sin il sectur d'energia - daventan necessarias restructuraziuns, per segirar a lunga vista l'existenza da la societad.
Il chantun Grischun, la societad d'electricitad Laufenburg SA (SEL) e l'Aare Tessin SA per electricitad (ATEL) possedan, en differentas cumbinaziuns, participaziuns pli grondas vid nossas societads d'ovras electricas, numnadamain las OEG, las OEB, las OR e la GESA. 
Las OEG e las OEB èn colliadas gia oz fermamain ina cun l'autra pertutgant l'economia d'energia. 
Las duas societads demussan tratgs cuminaivels ed er activitads cumplementaras.
La regenza dal chantun Grischun, la SEL e l'ATEL spetgan d'ina collavuraziun pli stretga da las societads d'ovras electricas surmenziunadas, in rinforz da la posiziun sin il martgà e da la capacitad da concurrer, effects positivs da sinergia per reducir ils custs ed in augment dal retgav sco er ina reducziun da las ristgas d'interpresa. 
Uschia pon ins trair a niz meglier las pussaivladads resultadas da la liberalisaziun dal martgà d'electricitad e retegnair las ristgas.
En vista a las novas pretaisas fundamentalas da la proxima avertura dal martgà svizzer d'electricitad e cun la convincziun che la capacitad da concurrer spezialmain da las OEG e da las OEB vegnia rinforzada a moda durabla e ch'uschia possian vegnir mantegnidas plazzas da lavur ablas da concurrer en il chantun, han ils partenaris (chantun Grischun, ATEL e SEL) l'intenziun da fusiunar las activitads da las OEG, OEB e las OR.
-Las activitads duain vegnir fatgas resguardond las cundiziuns generalas legalas ed ina direcziun unitara.
-La structura giuridica ha da resguardar las realitads dal dretg da concessiun e regiunalas.
-La structura organisatoria duai vegnir concentrada a moda ch'ella s'orientscha tenor la funcziun, e quai resguardond las realitads regiunalas.
-Igl è da crear ina structura averta che pussibilitescha la collavuraziun er cun ulteriuras societads interessadas.
-L'integraziun da l'economia d'energia da la GESA en il concept total duai vegnir examinada.
-Il potenzial da raziunalisaziun duai vegnir utilisà spert. 
Quai vegn ad avair in effect per las singulas plazzas da lavur. 
Ils partenaris èn conscients da lur responsabladad sociala en las regiuns periferas dal chantun. 
Adattaziuns dal numer da collavuraturas e collavuraturs duai succeder tenor pussaivladad sur la fluctuaziun natirala e sur pensiunaments anticipads.
Questa decleraziun d'intenziun vegn fatga per tut ils puncts cun resalva da las novas enconuschientschas che pon resultar en il decurs dals proxims scleriments pli detagliads.
La regenza sustegna la dumonda da concessiun per l'emprima televisiun locala dal GrischunA la regenza grischuna para la plattafurma da program cun la "Tele Südostschweiz SA" e cun il "Tele Rätia Service" in enritgiment per la regiun. 
Planisads èn in program parzial regiunal ed in servetsch d'infurmaziun sin il monitur.
Sch'i va tenor l'urari dals iniziants, alur duai vegnir emessa la televisiun locala "Tele Südostschweiz" gia l'avust 1999. 
La fin da favrer 1999 è vegnida inoltrada ina dumonda correspundenta da concessiun a l'uffizi federal da communicaziun a Bienna, suenter ch'il medem mais è vegnida fundada la "Südostschweiz Service SA" sco purtadra dal project per ina televisiun locala.
Las quatter suandantas societads èn actualmain participadas mintgamai per in quart a la "Südostschweiz Service SA":- Tele Rätia SA, distribuidra da programs esters da televisiun en il Grischun,- Radio Grischa SA, il radio privat il pli grond dal Grischun,- Radio Piz SA, il radio privat per l'Engiadina e las vals dal sid, e- Gasser Holding Cuira SA, editura tranter auter da la gasetta dal di "Die Südostschweiz".
Igl è pervis d'acceptar ulteriurs acziunaris.
Il project per ina televisiun locala "Tele Südostschweiz" duai vegnir creà l'emprim en il Grischun ed a Glaruna e silsuenter duai el vegnir extendì pass per pass sin l'entira Svizra meridiunala orientala (Sviz, la part meridiunala da Son Gagl, Principadi da Liechtenstein).
"Tele Südostschweiz" vul producir en emprima lingia emissiuns da discussiun davart temas actuals u discurs cun giasts prominents. 
Durant las pausas d'emissiun resp. tranter las repetiziuns duai star a disposiziun da tuttas uras in servetsch da text sin il monitur. 
Per quest servetsch procura la "Tele Rätia Service". 
Las emissiuns e las prestsaziuns da servetsch da la "Tele Südostschweiz" resp. da la "Tele Rätia Service" duain vegnir distribuidas sin il medem chanal (l'emprim) a moda radiofonica terrestra.
La regenza sustegna en sia posiziun a l'uffizi federal da communicaziun la dumonda da concessiun da la "Tele Südostschweiz SA" per in program da televisiun regiunal cumbinà cun in servetsch al monitur da la "Tele Rätia Service".
L'intent oriund da la "Tele Rätia SA" es stà quel da proveder il chantun almain cun trais programs esters da televisiun, e quai a moda radiofonica. 
Oz proveda la societad, ultra da ses contract fundamental, ina gronda part da las vischnancas che na disponan betg d'ina rait da cabel cun ils programs dals radios locals Grischa e Piz. 
En l'avegnir vuless ella meglierar considerablamain sia purschida telematica. 
Cun la fundaziun da la "NetCom Grischun SA" e cun la participaziun a la "Südostschweiz Service SA" ha la "Tele Rätia SA" fatg emprims pass impurtants per realisar sia nova entschatta strategica sin il martgà da telecommunicaziun liberalisà. 
La regenza beneventa quest svilup. 
Ella ha buna speranza ch'ins possia evitar uschia, ch'il chantun Grischun vegnia stuschà da la vart areguard las medias.
Per pudair observar optimalmain ils interess chantunals, supplitgescha la regenza la "Tele Rätia SA" d'integrar ils posts chantunals cumpetents pli ferm en la procedura da decisiun da la "NetCom Grischun SA" e da la "Südostschweiz Service SA". 
La regenza na po betg far amicizia cun il fatg, che la direcziun da la "Tele Rätia SA" duai surprender er quella da la societad privata da producziun da televisiun "Tele Südostschweiz". 
Perquai pretenda ella da zavrar cleramain la direcziun operativa sin il sectur da la "Tele Rätia SA" e da la "Tele Südostschweiz".
Midadas dals supplements da paja da las magistras e dals magistersL'atun 1998 ha il cussegl grond approvà ina revisiun parziala da l'ordinaziun davart la salarisaziun da las persunas d'istrucziun da la scola populara e da las mussadras. 
Tras quai vegnan realisadas trais mesiras da spargn dal plan da mesiras per "equilibrar las finanzas 1999". 
Concret sa tracti da trais differentas contribuziuns chantunalas a las vischnancas. 
La contribuziun a l'indemnisaziun per viadis per magistras da lavur da maun e las contribuziuns per supplements socials spezials per persunas d'instrucziun da la scola populara vegnan abrogadas e las contribuziuns pauschalas a la salarisaziun da persunas d'instrucziun da la scola populara e da mussadras vegnan reducidas per in pertschient a partir da l'onn 2000 e per in ulteriur pertschient a partir da l'onn 2001. 
Questas innovaziuns entran en vigur mez avust 1999.L'agid en cas da catastrofas daventa pli concentràLa lescha chantunala davart l'agid en cas da catastrofas (LAC) è en vigur dapi 1990. 
En il fratemp èn vegnids deliberads sin plaun federal il model directiv davart la protecziun civila e la lescha davart la protecziun civila sco er la lescha davart las ovras da protecziun. 
Uschia è vegnida iniziada la refurma da la protecziun civila 95. 
Questas innovaziuns rendan necessari d'adattar correspundentamain er la LAC. 
La regenza avra la consultaziun pertutgant ina revisiun parziala da la LAC, ch'è ina part dal project da la regenza "Essenzialisaziun e flexibilisaziun da la legislaziun e da l'applicaziun dal dretg" (EFLAD).
Sin plaun chantunal e regiunal existan oz in stab directiv chantunal e trais stabs directivs regiunals. 
Quests davos n'èn dentant mai entrads en acziun. 
L'impundaziun dals daners necessaris e da las mesiras necessarias è vegnida coordinada adina dal stab directiv chantunal. 
Ultra da quai èn vegnidas amplifitgadas cuntinuadamain las raits directivas da la polizia chantunala, da l'uffizi da construcziun bassa sco er las raits civilas da colliaziun (natel). 
Questas raits garanteschan la colliaziun cun las vischnancas. 
Agid po vegnir dumandà directamain tar il stab directiv chantunal. 
Per quest motiv èsi giustifitgà da dissolver ils trais stabs directivs regiunals. 
Cun quest'abrogaziun pon ins desister a medem mument da scolar 70 commembers dal stab en uffizi accessori. 
Da l'autra vart vegnan intensivadas la scolaziun e la collavuraziun tranter ils stabs directivs communals e quel chantunal. 
Sco fin uss definescha la regenza la cumposiziun funcziunala dal stab directiv chantunal.L'autonomia communala daventa pli fermaMedemamain en il rom dal project EFLAD vegn averta la consultaziun pertutgant ina revisiun parziala da la lescha da vischnanca. 
Il medem mument duain vegnir abrogadas la lescha davart la fixaziun da las vischnancas politicas e quella davart l'applicaziun da la facultad da corporaziuns. 
En la lescha da vischnanca pretenda il chantun differentas cumpetenzas per sasez u restrenscha la libertad d'agir en vischnancas per secturs, ch'ellas pon observar gist uschè bain er sezzas, per ils quals ellas pon trair decisiuns ed ils quals èn adattads a lur relaziuns. 
La revisiun parziala tegna quint da la decentralisaziun e maina uschia dapli autonomia a las vischnancas. 
Uschia duai p.ex. pudair decider mintga vischnanca sezza (e betg mo las "pli grondas"), sch'ella vul introducir in cussegl communal u betg. 
Il relasch duai vegnir concentrà e modernisà. 
Percunter n'èn previsas per entant naginas midadas en connex cun la vischnanca burgaisa resp. cun la surveglianza da las vischnancas.L'assicuranza d'edifizis daventa pli flexiblaUltra da quai vegn tramessa en consultaziun ina revisiun parziala da la lescha davart l'assicuranza d'edifizis en il chantun Grischun, er questa revisiun en il rom dal project EFLAD. 
La cumpetenza per l'ordinaziun vegn spustada dal cussegl grond sin la regenza, uschia che la realisaziun tecnica dal relasch daventa per bainquant pli flexibla. 
Plinavant duain pudair vegnir offeridas soluziuns da resalva persunala cun ina reducziun da las premias correspundenta. 
Talas pussaivladads èn gia sa cumprovadas en divers chantuns. 
In meglierament impurtant è l'augment da la limita d'indemnisaziun per ils custs da demoliziun e da rumida sin 20 pertschient da la valur d'assicuranza (fin uss 20 pertschient da la valur dal donn). 
L'ordinaziun davart la polizia da fieu ed ils fatgs da pumpiers duai vegnir relaschada er en il futur dal cussegl grond, dentant en ina furma purifitgada, concentrada e precisada.
La taxa da chauns po vegnir dismessaLa lescha chantunala davart incassar ina taxa da chauns da l'onn 1871 prevesa ina taxa da quatter francs. 
La taxa da chauns vegn incassada oz essenzialmain da las vischnancas e dals circuls. 
D'ina ulteriura taxa da chauns chantunala minimala pon ins senz'auter desister. 
Ils circuls e las vischnancas vegnan dentant a stuvair examinar lur legislaziun en quel senn, sch'els disponan suenter la dismessa da las disposiziuns chantunalas d'ina basa legala suffizienta, per trair soluziuns autonomas.
Rapport davart l'agid a victimasA l'uffizi federal da giustia preschenta la regenza in rapport intermediar davart l'agid a victimas (l'agid a victimas da malfatgs) durant ils onns 1997 fin 1998. 
En quel rapport vegni explitgà che la dumonda crescha e ch'ella vegn cuvrida dals dus posts da cussegliaziun a Cuira ed a Samedan, dals quals è vegnì augmentà il persunal. 
L'onn 1998 è vegnì organisà ultra da quai in servetsch da pichet da 24 uras. 
Quel è da cuntanscher sur il numer da telefon 081-257 30 30. 
Areguard la lescha federala davart l'agid a victimas vegni constatà ch'ella stuess urgentamain vegnir revedida, per garantir in'execuziun unitara ed in'applicaziun cunvegnenta.
Da las vischnancasLa regenza approva il project integral " a dretga da Bravuogn-Filisur " cun in preventiv da var 5.1 milliuns francs. 
La vart dretga da la val ch'è fitg taissa e grippusa tranter Bravuogn e Filisur vegn traversada tant da la via dal pass da l'Alvra sco er da la Viafier retica (VR). 
Ils rempars ch'existan là sco er il guaud da protecziun duain vegnir sanads a moda cumplessiva ils proxims tschintg onns.
In ulteriur project integral che vegn approvà concerna il Heimwald dad Igis. 
Quest project ha la finamira da promover guauds stabels, vischins a la natira e cun spezias da plantas confurmas al lieu, per pudair ademplir tut las funcziuns dal guaud, spezialmain la protecziun da crudadas da crappa, da bovas e da lavinas. 
Per il project ch'è medemamain vegnì concipì per tschintg onns èsi da far quint cun custs da ca. in milliun francs.
Il project per la construcziun d'ina halla da sport e polivalenta a Vicosoprano vegn approvà definitivamain. 
I vegn empermessa ina contribuziun chantunala da construcziun da 17.5 pertschient dals custs imputabels.
Envers l'uffizi federal da traffic propona la regenza da dar la concessiun a las pendicularas Samignun SA per ina sutgera da sis sin la sella da l'Alp Trida e da dar ina tala a las pendicularas Sursaissa SA per ina sutgera da sis a Wali-Sezner (substituziun dal runal).
Per ils suandants projects da construcziun da vias vegnan dads libers credits d'in import total da quasi 2.7 milliuns francs: segirada da la spunda Ricaldei sin la via da Tschiertschen e lavurs da cuvrida entaifer il vitg d'Andiast.
Fatgs dal persunalLa fin d'avrigl 1999 vegnan pensiunads:- Gabriele Delcò, Roveredo, inschigner forestal cirquital, e- Palmo Rinaldi, Brusio, vier tar l'uffizi da construcziun bassa 3, Samedan.
La regenza engrazia per ils servetschs ch'els han prestà en favur dal chantun.
Per l'avertura da la pestga 1999Da cusseglier guvernativ Stefan EnglerIl 1. da matg vegn averta la pestga sin ina gronda part da las auas dal Grischun. 
In grond di per ils blers milli pestgaders e pestgadras che cumpran mintg'onn la patenta, per pudair giudair lur hobi predilet. 
Pestgar na signifitga betg mo da tschiffar peschs e da s'allegrar d'ina buna pestga. 
Pestgar è er ina buna occasiun per s'occupar cun la natira, giudair la natira e sa recrear da la lavur da mintgadi. 
En lur uniuns prestan ils pestgaders gronda lavur per mantegnair las auas cun peschs, surtut cun la tratga e la repopulaziun da peschs giuvens, e novamain er en il servetsch da la publicitad cun instruir a giuvenils.
La finamira da la pestga è quella da mantegnair e promover las spezias da peschs indigens e lur spazis da viver sco er da garantir in'utilisaziun duraivla tras la pestga da sport. 
Ils inventaris che l'inspecturat da chatscha e pestga fa mintg'onn mussan ch'ils effectivs da peschs èn sa sviluppads en general a moda positiva ils davos onns. 
En las auas cun peschs ed en ils lais dal chantun Grischun datti 27 spezias da peschs e dus spezias da giombers. 
Per sustegnair ils effectivs èn vegnidas messas ora ils davos onns puspè 2.2 milliuns stadivas da litgivas d'ual e da lai. 
Las stentas per mantegnair e revitalisar ils spazis da viver vegnan a daventar anc pli impurtantas ils proxims onns.
Actualmain vegn revedida la lescha da pestga da l'onn 1968. 
Cun questa revisiun vegn instradà in project impurtant per l'avegnir da la pestga en il chantun Grischun. 
Las prioritads da la revisiun èn l'adattaziun da la lescha al dretg federal surordinà, l'avertura da la pestga per giuvenils sco er la garanzia dals meds finanzials per ademplir las incumbensas futuras. 
Jau vuless envidar gruppas interessadas da sa participar activamain a la reordinaziun da la lescha en il rom da la consultaziun.
En quest senn giavisch jau a tut las pestgadras ed ils pestgaders plaschair, recreaziun ed ina buna pestga durant la proxima stagiun da pestga.
La regenza dal chantun Appenzell dador visita il GrischunMesemna, ils 5 da matg 1999, visita la regenza chantunala d'Appenzell dador il chantun Grischun. 
La scuntrada ha lieu en la regiun da Landquart/Partenz.
Sut la direcziun da Marianne Kleiner-Schläpfer fan ils set commembers executivs ed il nuder d'Appenzell dador ina visita a la regenza grischuna. 
Da vart dal chantun Grischun sa participeschan ils commembers da la regenza ed il chancelier a l'occurrenza. 
Sin il program èn tranter auter ina visita da manaschi en la scola d'agricultura Plantahof, in gentar cuminaivel en il Partenz ed ina visita da la firma Trumpf a Grüsch. 
La scuntrada duai servir per sclerir differentas dumondas d'interess cuminaivel e per approfundir ils contacts amicabels.
Il curtin - in element marcant en la cuntrada ed in impurtant spazi da viver!
Curtins cun plantas autas èn in bain cultural che vegn creà e tgirà da las famiglias da purs. 
En il chantun da muntogna Grischun marcan els cun lur flurs da primavaira, lur fritgs e lur colurs d'atun la cuntrada da las regiuns pli bassas sco il Signuradi, ils Tschintg Vitgs, il Partenz inferiur, la Foppa e la Tumleastga. 
Quests territoris èn stads impurtants producents da fritga fin a l'entschatta da quest tschientaner ed han exportà onn per onn entirs trens plain fritga a l'exteriur. 
Er tar ils giasts en ils enconuschents lieus da cura era la fritga grischuna retschertgada sco delicatessa. 
Oz deriva be pli ina pitschna part dals products primars per la turta da nusch grischuna ed il paun cun pera grischun dal Grischun.
Ils davos decennis è sa reducì en l'entira Svizra l'effectiv da pumera auta per var 70 pertschient ed il Grischun n'è betg in'excepziun. 1951 han ins dumbrà en il chantun anc prest 300'000 pumers auts, oz èn quai anc 40'000 fin 50'000 e la tendenza sa diminuescha vinavant! 
Numerus curtins cun plantas autas n'èn oz probablamain betg pli interessants economicamain. 
La racolta da la fritga da plantas autas dumonda bler temp e n'è betg senza privel. 
Per che las plantas produceschian in retgav cumplain, ston ellas vegnir tagliadas regularmain. 
Perquai vegnan las plantas smerschas. 
Uschia na daventa be la cuntrada pli povra, mabain i va a perder er in vegl bain cultural. 
In element tipic da la cuntrada cultivada purila smanatscha da sparir.
La cultivaziun da pumera auta sa basa ozendi per gronda part sin l'idealissem dals cultivaturs e da las cultivaturas. 
Curtins èn vegnids plantads e tgirads sur generaziuns e novas spezias adattadas al clima local èn vegnidas tratgas. 
Il dumber da las spezias da fritga vegn stimà per la Svizra sin passa 3000. 
Be en la Tumleastga èn vegnidas definidas fin oz var tschient spezias da maila e quaranta da pera. 
Questas spezias han bels nums sco Fraurotacher, Minister da Hammerstein, Mail d'ampuauna, Imperatur Wilhelm, Bel da Nordhausen, Schlarigna u Extasa. 
Mintga spezia ha sias qualitads sco ina madiranza tampriva u tardiva, in'adattaziun a lieus pli auts u ch'ella sa distingua da las autras spezias areguard sia adattaziun sco fritga da maisa, da cuschinar, da setgentar u da mailada. 
En curtins cun plantas bassas, che s'augmentan er en il Grischun, pon ins dentant trair be relativamain paucas spezias.
En curtins tradiziunals n'èsi betg mo da chattar ina varietad da spezias da fritga, mabain er bleras plantas e blers animals èn qua da chasa. 
En cas d'ina cultivaziun extensiva u pauc intensiva dal prau chattan lur nutriment er numerus insects, tranter quels er blers insects utils sco il bau da noss Segner, vespras satiglias e mustgas dal vel verd e ballantschantas. 
Quests insects attiran utschels mezmieur e blers utschels per part fitg rars. 
Il pivet da guaud, la cuacotschna da curtin, il pitgalain verd, il pitgalain pitschen, il volvachau ed il cot da matg èn abitants tipics da curtins cun plantas autas.
Ils curtins cun plantas autas han, sumegliantamain al guaud, in effect positiv sin las relaziuns climaticas localas. 
Els protegian cunter ferms vents e daratgas ed impedeschan l'erosiun dal terren sin spundas taissas e sin terrassas cultivadas. 
La stad porschan els agreablas plazzas a la subriva per muvel ed umans.
Perquai ch'ils curtins èn vegnids plantads per gronda part en la vischinanza dals bains, sa chattan els oz savens en la zona da construcziun. 
Tras l'activitad da construcziun svaneschan annualmain numerus pumers. 
En l'agricultura èn las plantas savens in impediment per la cultivaziun cun maschinas. 
Als cultivaturs da curtins paja la confederaziun annualmain 15 francs per planta. 
Questa contribuziun è dentant memia pitschna, per promover il mantegniment dal curtin u schizunt la plantaziun da novs pumers.
En il rom da differents projects èn vegnids plantads ils davos onns en tscherts territoris dal chantun novs pumers. 
En la Tumleastga, a Trin, Trimmis ed a Malans vegnan sustegnids quests projects a moda decisiva dal fond cuntrada svizra (FCS). 
Il fond cuntrada svizra è vegnì endrizzà l'onn da giubileum 1991 da la confederaziun per mantegnair las cuntradas cultivadas.
Sa basond sin questas experientschas han l'uffizi d'agricultura e l'uffizi per la tgira da la cuntrada e la protecziun da la natira creà cuminaivelmain in med auxiliar da lavur per purs, uniuns e per vischnancas, che demussa var 60 vias per mantegnair ils curtins cun plantas autas en il chantun. 
Il med auxiliar da lavur cuntegna er ina glista da spezias ch'èn adattadas per la plantaziun en lieus pli auts. 
Numerusas adressas pussibiliteschan in contact cun ils uffizis cumpetents, cun autras uniuns e cun persunas ch'han gia fatg experientschas cun la promoziun e la tgira da pumers auts. 
Il med auxiliar da lavur po vegnir retratg tar l'uffizi per la tgira da la cuntrada e la protecziun da la natira, Rohanstrasse 5, 7000 Cuira, e quai per il pretsch da 15 francs.
Ina giada clinica - nar per adinaL'associaziun dals confamigliars da malsauns da schizofrenia (VASK) e las duas clinicas psichiatricas Beverin e Waldhaus sa scuntran duas giadas l'onn per promover la collavuraziun da confamigliars e spezialists. 
Avant curt è vegnì discutà il tema schizofrenia e societad en differents referats curts. 
Ordavant ha la VASK dal Grischun fatg dumandà 210 persunas sin via a Cuira e Glion tar il tema: "Tge pensa la societad davart la schizofrenia?"
Savais Vus pertge ch'ina persuna vegn en ina clinica psichiatrica?
Savais Vus er tge che succeda en ina clinica, tge ch'ins fa cun "quels"?"
Gea, segir", pensais Vus forsa, "sulettamain ils nars vegnan en il Beverin u il Waldhaus, quai èn ils umans che battan, als quals "i ha pendì ora", ils asocials..! 
Ins ha gea vis films avunda per savair co i va tiers en la psichiatria. 
Qua vegnan ils pazients "emplenids" cun medischinas per ils quietar. 
Guarir? 
Quest patratg è bain absurd".
Sinceramain, na paran questas construcziuns en connex cun la psichiatria betg conuschentas a Vus? 
Quests pleds sgradants ch'ins di be uschia pon dentant violar ils pertutgads. 
Nus spezialists udin adina puspè dals confamigliars co ch'ils pertutgads pateschan ultra da la malsogna psichica per propi da l'isolaziun tras la societad.
Uschia han ins organisà a la fin d'avrigl 1999 in'occurrenza da la VASK e da domaduas clinicas tar il tema "Schizofrenia e societad".
Cun preschentar differents studis èsi sa mussà che circa 30 pertschient da la populaziun na san pauc u nagut davart malsognas psichiatricas. 
Ignoranza chaschuna tar blers umans malsegirtad. 
La referenta ha intimà da far ulteriuras iniziativas da scleriment per reducir en la publicitad ils pregiudizis e las temas ch'existan visavi ils pazients cun malsognas psichicas.
Il tgirunz da psichiatria Martin Aebi ha referì davart il tema: "Tge pensan tschels?"
Da vart dals pazients e da las pazientas vegn el savens confruntà cun questa dumonda. 
Ins duess construir punts per dar als pazients cun malsognas psichicas l'acceptanza necessaria en nossa societad e per prender resguard sin els. 
Nus tuts essan ina part da questa societad e gidain a purtar la responsabladad. 
Gist pazients cun malsognas psichicas dovran umans che mantegnan il contact cun els, er sch'els n'èn savens betg abels da mussar renconuschientscha u paran schizunt da refusar quai.
Margrith Janggen, presidenta da la VASK GR, preschenta la valitaziun da las dumondas fatgas sin las vias da Cuira e Glion. 
Ins ha dumandà 210 persunas davart il tema schizofrenia. 
Igl è danovamain sa mussà en il questiunari represchentativ ch'in terz da las persunas dumandadas èn confus e pers en vista a la malsogna da schizofrenia. 
Temas visavi ils malsauns da schizofrenia han dominà las respostas.
Sche nus vulain ch'ils malsauns cun malsognas psichicas vegnian acceptadas cun dignitad e possian viver en libertad tranter nus, duessan els betg vegnir discriminads e lur tractament duess betg vegnir degradà. 
Quai è er daventà il motiv central da quest'occurrenza.
Nagina amplificaziun dal "heliskiing" en il GrischunSco chantun da muntogna e da turissem è il Grischun bain dependent d'ina buna infrastructura per l'aviatica civila, ma gist uschia hai num da surpigliar la responsabladad per proteger la natira e la cuntrada.
Envers l'uffizi federal d'aviatica civila prenda la regenza posiziun davart il sboz per in plan sectoral davart l'infrastructura da l'aviatica (PIA). 
Quel pertutga essenzialmain ils champs d'aviaziun dals helicopters e las plazzas d'atterrar en muntogna e cumpiglia ina perspectiva temporala da 10 fin 15 onns. 
Gia l'onn 1993 ha la regenza en il rom d'in studi chantunal (concept 1993) resguardà e ponderà tant ils interess dal niz sco er quels da la protecziun. 
Il concept 1993 constatescha ch'il Grischun è dependent d'ina infrastructura d'aviatica bain sviluppada. 
Per il spazi da viver ed economic dal Grischun èsi impurtant, ch'er l'aviatica gida a mantegnair ed amplifitgar la capacitad da concurrer e la cumpetenza sin il martgà. 
La regenza spetga pia er ch'il PIA vegnia a sviluppar quests effects ed a sustegnair uschia la direcziun d'attatga da la planisaziun chantunala directiva che vegn elavurada actualmain. 
Il medem mument mussa il concept 1993 dentant er, che numnadamain per motivs da la protecziun da la natira e da l'ambient, èn raschunaivlas e necessarias restricziuns sin il sectur da l'aviatica civila.
Na pertutgant la guntgida da las plazzas d'atterrar en muntognaAreguard pliras plazzas d'atterrar en muntogna dal Grischun vegnan segnadas en il PIA ulteriuramain ina u pliras plazzas da guntgida. 
En quest connex duai il pilot decider, sch'el vul atterrar sin ina plazza d'atterrar en muntogna u sin ina plazza da guntgida. 
Quest reglament duai vegnir introducì tenor l'idea da la confederaziun en l'interess da la protecziun da la natira e da la cuntrada. 
Perencunter constatescha la regenza che gist il cuntrari fiss il cas, sche tras quest'innovaziun vegnissan averts anc numerus novs territoris per il heliskiing. 
La regenza è s'exprimida gia en il concept 1993 cunter il fatg da zavrar novas plazzas d'atterrar en muntogna per il heliskiing ed observa anc'adina quest princip. 
Las plazzas da guntgida previsas vegnan perquai refusadas. 
La suletta plazza d'atterrar en muntogna en il Grischun ch'è adattada per il heliskiing, sa chatta sin la Fuorcla Chamuotsch en il territori dal Güglia/Engiadin'ota. 
Ella exista dapi 1981 e na dastga betg vegnir cumplettada cun ulteriuras plazzas.
Buna rait da plazzas aviaticas, da ports da helicopters e da plazzasd'atterrar en muntognaPertutgant las singulas plazzas aviaticas regiunalas, ils singuls ports da helicopters e las singulas plazzas d'atterrar en muntogna (PAM) che vegnan menziunadas en il PIA s'exprima la regenza concret sco suonda:- Plazza aviatica regiunala a Samedan: La plazza aviatica da Samedan è la suletta plazza aviatica regiunala en il chantun Grischun. 
Ella è da gronda muntada per la regiun da turissem da l'Engiadin'ota. 
Sia existenza e sia amplificaziun han ina gronda prioritad ord vista dal chantun è vegnan perquai sustegnidas dal tuttafatg.- Construcziun nova dal port da helicopters a Tavau: Gia il concept 1993 beneventa ina ulteriura basa per helicopters a Tavau. 
La construcziun ed il manaschi da quest nov port vegnan sustegnids cleramain.- Port existent da helicopters a Domat: Quest port duai vegnir dismess fin il pli tard la fin da matg 2003, in fatg che la regenza beneventa.- Port existent da helicopters a San Vittore: Quest'impurtanta pitga na vegn betg contestada. 
Perencunter duai vegnir dismessa senza substituziun la plazza aviatica militara da San Vittore, a moda che la confederaziun duai far ina offerta faira da vendita a la vischnanca per l'areal che daventa liber.- Port existent da helicopters a San Murezzan: Il port da helicopters d'enviern a San Murezzan duai vegnir mantegnì per entant. 
Ina reponderaziun sto dentant succeder, uschespert che la plazza aviatica regiunala da Samedan è amplifitgada. 
La distanza da Samedan a San Murezzan è be 7.5 kilometers. 
Ultra da quai sa chatta il port da helicopters a San Murezzan a l'ur d'in territori da protecziun da la cuntrada e da la natira. 
Gia en il concept 1993 è la regenza s'exprimida en favur da dismetter il port da helicopters da San Murezzan a media vista. 
En quest connex stoi dentant esser garantì che la Heliswiss SA dastga er far diever da l'infrastructura da la plazza aviatica regiunala da Samedan.- Construcziun nova dal port da helicopters a Tavanasa: En quest connex è pendenta ina procedura. 
La regenza beneventa quest lieu. 
Premess ch'il port da helicopters planisà na possia betg vegnir realisà a Tavanasa per motivs giuridics, fissi da prevair ina construcziun nova per la regiun da Glion-Mustér.- Port da helicopters existent ad Untervaz: Quel è ensemen cun Samedan e San Vittore ina pitga impurtanta da l'infrastructura d'aviatica en il Grischun ed ha perquai in'auta prioritad.- Construcziun nova dal port da helicopters en la Val Müstair: Questa construcziun nova na vegn betg menziunada en il PIA, è dentant cuntegnida en il concept 1993. 
La regenza propona en il PIA da construir in ulteriur port da helicopters per la Val Müstair.- Port da helicopters proponì a Lostallo: Per questa construcziun na datti tenor la vista actuala nagin basegn. 
Propostas correspundentas da l'Organizzazione Regionale della Mesolcina, da las vischnancas da Lostallo e da Soazza sco er da la Heli Rezia SA na pon betg vegnir sustegnidas. 
La Heli Rezia operescha actualmain da la plazza aviatica militara anteriura ad Ambri.- Port da helicopters proponì a Tusaun: Er quest port na po la regenza betg sustegnair. 
La suprastanza communala da Tusaun ha proponì d'examinar in port da helicopters a Tusaun sco cumpensaziun per quel da Domat. 
Cun las construcziuns novas planisadas a Tavau, en la Surselva ed en la Val Müstair vegn l'infrastructura gia optimada e cumplettada a moda raschunaivla.- Ils PAMs existents sin l'Alp Trida, ad Arosa, sin Crap Sogn Gion, sin la Fuorcla Chamuotsch, sin la Fuorcla Grischa, sin il Vadret dal Corvatsch duain vegnir mantegnids.- Il PAM existent sin il Madrisahorn è da muntada inferiura. 
La regenza propona ch'el dastgia vegnir frequentà be anc per intents da scolaziun e d'excercizi e ch'el obtegnia uschiglio in scumond general per sgols commerzials.- Il PAM existent sin il Vadret Pers ha be ina pitschna muntada e chaschuna gronds conflicts cun la protecziun da la cuntrada e cun la legislaziun da chatscha. 
A basa da quests fatgs propona la regenza da dismetter quest PAM senza substituziun, e quai en accordanza cun il concept 1993.- Il PAM existent sin il Glatscher dal Vorab è be 6.5 kilometers dalunsch dal PAM Crap Sogn Gion e vegn frequentà principalmain dal chantun Glaruna. 
Per il Grischun è el da pitschna muntada. 
Il lieu na chaschuna strusch conflicts è po perquai vegnir mantegnì per sgols cun il helicopter. 
Ma l'ulteriur diever per aviuns da surfatscha na vegn dentant betg beneventà.
Glisch verda per rumantsch grischun en l'instrucziun bilinguaLa regenza pussibilitescha a las vischnancas d'instruir er rumantsch grischun sco segunda lingua en la scola primara.A basa da la nova lescha chantunala da scola èn las vischnancas cun scolas fundamentalas tudestgas obligadas d'introducir en lur scolas primaras e classas pitschnas a partir da la quarta classa ina segunda lingua. 
Quella po esser talian u rumantsch. 
En il cas che quella è rumantsch duain las singulas vischnancas pudair tscherner quella furma linguistica ch'è adattada il meglier per lur ambient linguistic. 
Quai po esser u in idiom da scrittira regiunal u alur rumantsch grischun. 
Sch'ins tscherna rumantsch, cumenza l'instrucziun da la segunda lingua per regla gia en l'emprima classa.
La vischnanca da Vaz ha inoltrà ina dumonda concreta da pudair introducir rumantsch grischun sco segunda lingua. 
La medema dumonda è dentant actuala er per autras vischnancas al cunfin linguistic. 
Per quest motiv decida la regenza sa basond sin ina posiziun correspundenta da la gruppa da lavur "Rumantsch grischun en las scolas", che vischnancas ch'han tschernì rumantsch sco segunda lingua en lur scolas primaras e classas pitschnas, pon instruir a partir da l'onn da scola 2000/01 er rumantsch grischun. 
Rumantsch grischun è giustifitgà sco segunda lingua en ina vischnanca spezialmain alur, sche la relaziun cun in idiom da scrittira regiunal manca dal tuttafatg u parzialmain. 
En ina tala situaziun èsi da respectar la voluntad politica d'ina vischnanca d'introducir rumantsch grischun sco segunda lingua. 
Il rumantsch grischun ch'è vegnì concepì sco lingua da scrittira unifitgada vegn acceptà pli e pli e duai vegnir utilisà e promovì a moda intenziunada gia a partir da l'onn da scola 1999/2000 en ils gimnasis.
Il perfecziunament da las persunas d'instrucziun per rumantsch grischun sco segunda lingua succeda uschenavant sco pussaivel en il rom dal project "Instrucziun bilingua en las scolas primaras e classas pitschnas da lingua tudestga" (IBS). 
La cumissiun chantunala per meds d'instrucziun elavura ils meds d'instrucziun necessaris en rumantsch grischun, che vegnan mess a disposiziun en furma da copias durant la fasa d'introducziun che dura fin l'onn 2004. 
Supponend che durant il temp dal project IBS (fin il december 2004) vegnan ad introducir rumantsch grischun sco segunda lingua vischnancas tudestgas cun totalmain var 15 fin 20 persunas d'instrucziun, èsi da far quint per il chantun cun custs supplementars da var 100'000 francs.
Il nov dretg da locaziun e da fittanza vegn beneventàEnvers cusseglier federal Pascal Couchepin prenda la regenza posiziun davart il nov dretg da locaziun e da fittanza. 
Il sboz prevesa ch'ils tschains da locaziun vegnian adattads en l'avegnir en emprima lingia al svilup da l'index naziunal dals pretschs da consum u ch'els vegnian adattads alur sa basond sin la midada da la valur d'investiziun dal bain immobigliar. 
Sut cundiziuns spezialas duain esser pussaivlas sco alternativa er en il futur modalitads d'adattaziun sco tschains da locaziun successivs u il far valair dals pretschs usitads per il quartier u il lieu. 
Ultra da quai prevesa il sboz analogamain a la regulaziun en il dretg da lavur ina procedura gratuita fin ad ina valur en lita da 30'000 francs sco er generala per tut ils cas da protecziun cunter desditgas. 
Il sboz da revisiun vala sco cutraproposta indirecta tar l'iniziativa dal pievel "Gea per locaziuns fairas".
Da princip sustegna la regenza grischuna las innovaziuns previsas e beneventa il fatg, ch'il tschains da locaziun na duai betg pli vegnir cumbinà cun il tschains hipotecar. 
Da princip approva ella er la pretensiun da cumbinar las adattaziuns dal tschains da locaziun cun l'index naziunal dals pretschs da consum. 
Perencunter refiera ella la cumbinaziun cun la valur d'investiziun dal dretg da locaziun. 
La valur da l'assicuranza d'edifizis sco valur d'assicuranza e tecnica per la reacquisiziun na duess betg vegnir utilisada per auters intents.
Da princip datti dubis tenor l'avis da la regenza, sch'in ferm rinforz da la posiziun dals locataris sin donn e cust dals locaturs è a lunga vista d'interess per ils locataris e per per l'economia publica. 
Gist per investiturs en instituziuns sco las chaschas da pensiuns, pudessan daventar investiziuns en immobiglias pli e pli nunattractivas. 
Ma sch'els investissan lur daners en in auter lieu, alur pudess quai avair consequenzas negativas per l'economia da construcziun.
Da las vischnancasLa revisiun totala da la planisaziun locala da Brusio vegn approvada cun resalvas, las revisiuns parzialas da las planisaziuns localas da Flem e da Ladir cun disposiziuns. 
Envers l'uffizi federal da traffic vegni proponì da conceder a l'Arena Alva SA la concessiun per construir ina sutgera da quatter da las Treis Palas sin Crest la Siala.
Per ils suandants projects da construcziun da vias en il chantun vegnan dads libers credits d'in import total da var 5.7 milliuns francs: amplificaziun da la Islastrasse a Landquart Fabriken, amplificaziun da la via da Schuders aifer il vitg da Schiers, sanaziun da la via dal Scanvetg aifer il vitg da Castiel, correctura da la via d'Engiadina ad Ardez tar la punt a spunda a l'ost da la Tasna Varansuns, correctura da la via dal Güglia traject Burvagn-Cunter (Surmeir), correctura da la via dal Güglia cuvrida Furnatsch-Scalotta, correctura da la via dal Güglia da la punt da la Giustia fin a la Tges Alva, mantegniment da la via da Planeiras aifer il vitg da Malix, sanaziun aifer il vitg da Malans, correctura da la via dal Malögia traject San Gaudenzio-Casaccia.
Ovras electricas dal Mesauc SA desistan da las concessiuns da CurciusaLas ovras electricas dal Mesauc (OEM) desistan da las concessiuns per l'ovra d'accumulaziun stagiunala Curciusa. 
La regenza deplorescha la decisiun da las OEM: suenter blers onns da stenta perdan las vischnancas da concessiun, l'entira regiun ed il chantun in project impurtant dal punct da vista da l'economia d'energia e da l'economia publica.
La procedura d'approvaziun per il project da concessiun Curciusa da las OEM è pendenta dapi 1986. 
Suenter che la regenza grischuna ha approvà il project per l'emprima giada l'onn 1990 suenter scleriments fitg chars, han differentas organisaziuns da protecziun da l'ambient fatg recurs al tribunal federal. 
Quel ha rinvià il cas a l'autoritad chantunala per ina nova giudicaziun parziala a basa da la nova legislaziun restrictiva davart la protecziun da las auas.
Er la segunda procedura d'approvaziun da la regenza da 1995 è vegnida contestada da las organisaziuns da protecziun da l'ambient tar il tribunal federal. 
Puspè hai dà ina procedura fich chara cun correspundenza voluminusa ed argumentaziuns sco era ina inspecziun oculara il november 1997. 
Dapi lura èsi stà quiet en connex cun questa procedura avant il tribunal federal.
Sco consequenza dals custs creschents dal project e da la malsegirtad augmentada davart ils svilups futurs sin il martgà d'electricitad liberalisà da l'avegnir è la situaziun economica sa midada drasticamain era per il project da Curciusa. 
Ils custs da producziun sproporziunadamain auts d'actualmain ca. 18 raps per ura kilowat ed il svilup futur malsegir dals pretschs d'electricitad han chaschunà che las OEM desistan definitivamain dal project.
La regenza ha chapientscha per il fatg che las OEM, sin fundament da las novas cundiziuns da basa,taxeschan oz differentamain las ristgas colliadas cun ina realisaziun da quest project. 
Ins sto constatar che la petenta ha en mintga cas il dretg da desister da tut temp da las concessiuns dumandadas.
Ord il punct da vista da la regenza èsi da deplorar che questa renunzia è vegnida declerada avant ch'il tribunal federal è s'exprimì en chaussa. 
Uschia restan numerusas dumondas senza resposta che fissan stadas d'impurtanza decisiva per la realisaziun futura d'ovras idraulicas, e quai betg sulettamain per las vischnancas, la regiun u il chantun, mabain era per l'economia d'electricitad da l'entira Svizra (applicaziun da las disposiziuns davart l'aua restanta tenor la lescha davart la protecziun da las auas, impurtanza da la bilantscha positiva d'energia, limitaziun da differents geners d'inventaris euv.).
Fitg deplorabla è la renunzia a quest project - ord vista da la regenza ecologicamain cumpatibel - surtut dal punct da vista da l'economia d'energia e da l'economia publica. 
Quest project avess pussibilità la producziun d'energia d'auta qualitad per il consum maximal oravant tut durant l'enviern. 
El avess er chaschunà investiziuns considerablas en ina regiun cun economia flaivla per la durada da blers onns. 
Las entradas che la communitad avess pudì spetgar avessan er cuntanschì imports considerabels (prestaziuns unicas per las vischnancas ed il chantun mintgamai 1.8 milliuns francs; prestaziuns annualas per las vischnancas 1.7 milliuns francs e per il chantun 1.3 milliuns francs.
Ils retards da blers onns tras las differentas pussaivladads da recurs e la lunga durada da procedura han mussà puspè ina giada cleramain quant cumplitgadas ch'i sun surtut er las proceduras sin il sectur da l'utilisaziun da las auas e quant temp ch'ellas pretendan.
Studi istoric da la confederaziun vul elavurar la malgiustia envers ils vagantsLa regenza grischuna considerescha il studi ch'in team d'istorichers ha cumpilà sin incumbensa da la confederaziun davart il "Hilfswerk für die Kinder der Landstrasse" sco contribuziun da vaglia vid l'elavuraziun da la malgiustia commessa envers la populaziun vaganta en Svizra.
Il studi "Hilfswerk Kinder der Landstrasse" da Roger Sablonier, Walter Leimgruber e Thomas Meier è l'emprima elavuraziun scientifica da l'istorgia da questa "ovra d'agid" che tutgava tar la Pro Juventute. 
Tranter 1926 e 1973 eran passa 600 uffants da vagants svizzers (jens) vegnids pigliads davent da lur geniturs e per part plazzads en famiglias da tgira, per part en chasas d'uffants, chasas d'orfens u clinicas. 
Il studi explitgescha co la "ovra d'agid" ei vegnida creada e tge activitads ch'ella ha sviluppà, el s'occupa da las rollas che la Pro Juventute e la confederaziun han giugà e renviescha era sin la responsabladad dals chantuns e da las vischnancas per quai ch'è succedì. 
Ultra da quai cumpiglia el propostas e recumondaziuns per ulteriuras mesiras, co quest chapitel stgir da la politica sociala e la politica da provediment en Svizra duai vegnir elavurada.
La regenza s'exprima visavi la cussegliera federala Ruth Dreifuss davart quest studi ed explitgescha che ins stoppi sco conclusiun appellar a tut ils commembers da nossa societad da far bain attenziun da tut las furmas da discriminaziun. 
La populaziun stoppia vegnir sensibilisada per il contact cun minoritads e gruppas marginalas. 
En vista als vagants fissan adattads sco mesiras preventivas exposiziuns ambulantas, discussiuns dals vagants cun la populaziun domiciliada e scleriment en las scolas. 
En vista a las cundiziuns da vita actualas dals vagants indigens explitgescha la regenza che questas sajan satisfacentas e ch'ils vagants sajan er cuntents cun il dumber da las plazzas da segiurn stablas e transitorias che stattan a lur disposiziun. 
Per mauns da la fundaziun "Zukunft für Schweizer Fahrende" intimescha la regenza da s'engaschar dapli per ina repartiziun eguala da las plazzas da segiurn stablas e transitorias. 
Problems dettia quai oravant tut en il Mesauc cun ils vagants esters.
Il project vegn a durar sis onns ed intenziunescha da sanar ils guauds da protecziun en la Bergiaglia e da cumplettar las vias forestalas a Bondo e Vicosoprano.
La constituziun communala da S-chanf sco er la revisiun parziala da quella da Flem vegnan approvadas. 
Per differents projects da construcziun da vias en il chantun vegnan deliberads credits en l'autezza da ca. 1.5 milliuns francs.
Gea ad ina refurma equilibrada e persvadenta da las dretgirasL'organisaziun da las dretgiras en il Grischun duai daventar pli professiunala e pli effizienta. 
La cumissiun predeliberanta dal cussegl grond è unanimamain da l'opiniun che l'organisaziun actuala na saja betg pli suffizienta per las pretaisas creschidas. 
Ins vul ussa meglierar la situaziun tar las dretgiras da l'emprim'instanza ch'èn d'impurtanza suprema per il funcziunar da la giurisdicziun.
Ina refurma da l'organisaziun da las dretgiras grischunas è tenor l'opiniun da la cumissiun predeliberanta dal cussegl grond urgentamain necessaria. 
Sut il presidi da deputà Andrea Brüesch ed en preschentscha dal cusseglier guvernativ cumpetent Peter Aliesch ha la cumissiun deliberà il messadi per la refurma da las dretgiras. 
Il project da la regenza vegn taxà sco proposta equilibrada ch'è en tuts reguards ina via media persvadenta tranter las structuras tradiziunalas e las adattaziuns necessarias. 
La cumissiun sustegna perquai il project da la regenza unanimamain en tut ils puncts essenzials.
Cun la refurma vul ins augmentar l'effizienza oravant tut tar las dretgiras da l'emprim'instanza, meglierar la qualitad ed accelerar las proceduras. 
Questas meglieraziuns vegnan fatgas en l'interess da tut las burgaisas e tut ils burgais. 
Ina giurisdicziun che funcziuna munta che las pretaisas da la populaziun vegnian tractadas e giuditgadas da las dretgiras a moda optimala e speditiva. 
La finamira n'excluda absolutamain betg l'elecziun da derschadras e derschaders laics. 
En il senn d'ina giurisdicziun manaivla al burgais duai ina furmaziun giuridica er en l'avegnir betg esser ina premissa per l'activitad en ina dretgira.
La cumissiun predeliberanta sustegna unanimamain l'opiniun ch'il project na duai betg vegnir collià ed engrevgià cun ulteriuras dumondas e revisiuns. 
Ella sa concentrescha cun tutta raschun sin la refurma da l'organisaziun giudiziala. 
La cumissiun ha la finamira clera da pussibilitar la realisaziun dal project da refurma ponderà, equilibrà ed accordà cun las relaziuns en il chantun Grischun. 
Quest'egliada sin l'integralitad pretenda ina tscherta reserva en cas da pretaisas ch'engrevgieschan il project sco unitad.
Puncts essenzials da la refurma da las dretgirasIls puncts centrals da la refurma proponida da las dretgiras concernan l'uffizi da mediatur, las cumpetenzas en la procedura penala, la repartiziun en districts sco era l'organisaziun da las dretgiras districtualas. 
Las propostas correspundentas èn per gronda part incontestadas. 
I sa tracta dals sequents puncts: -La funcziun da mediatur vegn surdada al mastral. 
Ultra da quai resta quel derschader singul. 
Sias cumpetenzas vegnan modifitgadas in zic. 
Davart lur furma definitva datti differentas opiniuns entaifer la cumissiun. 
-Las dretgiras cirquitalas e las giuntas da las dretgiras cirquitalas vegnan abrogadas e las cumpetenzas da dretg penal vegnan adossadas a las dretgiras districtualas resp. a lur giuntas. 
Per incumbensas administrativas dals circuls è uss en general cumpetent il cussegl cirquital.- Per crear bunas premissas per ina giustia effizienta duain singuls districts vegnir unids ed adattads geograficamain per gronda part a las regiuns actualas. 
Quai pertutga ils districts Val Müstair ed En, Valragn e Mantogna sco era Glogn e Rain anteriur. 
Ultra da quai vegnan il Partenz ed il circul da Stussavgia adattads a la regiun.- Per rinforzar las dretgiras districtualas duain quellas da nov vegnir elegidas directamain tras ils votants. 
Areguard l'organisaziun da las dretgiras districtualas propona la regenza ina soluziun pli flexibla e cun quai pli adequata.
Meglieraziuns tar la giurisdicziun gratuita e tar la separaziun da las pussanzasLa cumissiun predeliberanta propona ina nova reglamentaziun da la giurisdicziun gratuita. 
Grazia ad in nov urden da cumpetenza duai ins avair la controlla sur dals custs creschents sin quest sectur. 
La proposta da la cumissiun na chaschuna nagin spustament dals custs tranter il chantun e las vischnancas.
La cumissiun è da different avis en la dumonda, en tge dimensiun ch'il princip da la separaziun da las pussanzas en il chantun Grischun duai vegnir rinforzà. 
Ina maioritad da la cumissiun vul, sco la regenza, ina soluziun che tegna quint dals basegns da las vischnancas - oravant tut en regiuns periferas - e da la situaziun speziala da noss chantun. 
Cuntrari a quai propona la minoritad da la cumissiun ina separaziun stricta dals uffizis.
Il cussegl grond vegn a tractar il messadi da la regenza en sia sessiun da matg. 
A l'entschatta discuta e decida il parlament grischun davart differentas dumondas da princip. 
A basa da questas decisiuns vegnan alura deliberadas las singulas disposiziuns da la lescha. 
Sch'er il cussegl grond accepta la refurma da las dretgiras, vegnan ils votants grischuns a pudair decider en questa chaussa probablamain en la votaziun dal pievel dals 12 da mars 2000. 
A las elecziuns cirquitalas dal matg 2000 fissan damai d'eleger ultra dals deputads en il cussegl grond be pli las funcziuns novas (mastral/mastralessa e substitut/a). 
L'entrada en vigur da la refurma è previsa per l'entschatta da l'onn 2001. 
La durada d'uffizi dals ulteriurs titulars (derschaders/derschadras cirquital(a)s e mediatur(a)s vegn prolungà enfin là.
Las propostas da la regenza davart la refurma da las dretgiras reprendan substanzialmain las soluziuns dal sboz preliminar ch'il president da la dretgira chantunala, Alex Schmid, ha elavurà sin incumbensa da la regenza. 
Sias propostas èn gia vegnidas sustegnidas d'ina cumissiun d'experts sut il presidi da cusseglier guvernativ Peter Aliesch. 
Ellas han chattà vasta accoglientscha en ina procedura da consultaziun extendida.
Ils mirs da fermada dal Lago Bianco sin il pass dal Bernina vegnan sanadsOriundamain sa cumponeva la cuntrada dal pass dal Bernina da plirs pitschens lais. 
L'onn 1912 han las Ovras electricas Brusio SA (OEB) creà il Lago Bianco, cun construir dus mirs da fermada. 
Il lai da fermada serva dapi alur a las OEB sco batschigl d'accumulaziun per las stagiuns. 
Domadus mirs èn vegnids auzads l'onn 1942. 
Il lai da fermada che sa chatta sin in'autezza da 2'234 m.s.m. cumpiglia 18.6 milliuns meters cubics aua. 
Uss han domadus mirs da fermada mancanzas da construcziun e ston vegnir sanads. 
La regenza approva cun differentas cundiziuns e pretaisas ils projects correspundents da las OEB. 
Igl è da quintar cun in temp da construziun da var otg onns.
La legislaziun grischuna d'energia duai vegnir revedidaLa regenza avra la consultaziun pertutgant la revisiun da la lescha d'energia e da l'ordinaziun executiva latiers. 
Il termin dura fin la fin da fanadur 1999. 
Dapi che la lescha federala d'energia è ida en vigur a l'entschatta da l'onn 1999, s'imponan stringentamain adattaziuns correspundentas dal dretg chantunal. 
Da nov vul ins laschar crudar tranter auter il quint dal stgaudament dependent dal consum en chasas veglias, sco er l'obligaziun da dumandar in permiss per uschenumnads stgaudaments electrics da resistenza liads al lieu, stgaudaments exteriurs ed ulteriurs indrizs sco p.ex. stgaudaments d'aria chauda.
Tgi survegn quest onn la collecta dal di da rogaziun?
La collecta dal di da rogaziun 1999 va mintgamai per in terz a l'uniun "Il maun offert/pastoraziun al telefon da la Svizra orientala", a la Pro Senectute dal Grischun ed a la federaziun grischuna d'impedids. 
Il di da Rogaziun federala vegni fatg en tut las baselgias dal chantun ina collecta per intents d'util public.
La pastoraziun al telefon, identica cun "Il maun offert", vul dar la pussaivladad ad umans en basegn e disperaziun da's confidar cun in auter conuman. 
La pastoraziun al telefon è in'instituziun autonoma e confessiunalmain neutrala ch'è s'unida cun auters posts a l'associaziun svizra da tetg "Il maun offert".
La Pro Senectute dal Grischun lavura dapi onns en favur dals umans attempads. 
Sias prestaziuns da servetsch cumpiglian purschidas d'agid e d'intermediaziun specificas per ils vegls. 
La Pro Senectute dispona da tschintg posts da cussegliaziun en il chantun e porscha ina cussegliaziun sociala individuala e sch'il è necessari in sustegn finanzial.
La federaziun grischuna d'impedids e in'organisaziun d'autoagid ed observa ils interess da las persunas cun impediments. 
Ella promova las relaziuns interumanas sco er l'agid per l'autoagid. 
Ultra da quai vul la federaziun svegliar la chapientscha da la populaziun per ils giavischs da las persunas cun impediments e reducir pregiudizis.
Da las regiuns e vischnancasLa corporaziun da vischnancas Surselva construescha sin la deponia Prau Grond ina staziun da transtgargiada cun in indriz da sortir. 
Als custs d'investiziun imputabels da 2.8 milliuns francs presta il chantun ina contribuziun da 14.1 pertschient. 
Il transport dal rument sco er la retratga da las vigliaunas ha da succeder da princip sin ils binaris.
La revisiun parziala da la planisaziun locala da Val S. 
Pieder vegn approvada.
Per ils suandants projects da construcziun da vias en il chantun vegnan dads libers credits d'in import total da 4.65 milliuns francs: Lavurs da cuvrida sin la via taliana, traject Pian San Giacomo-Malabarba, lavurs da cuvrida per l'access cumplain Mesauc, amplificaziun e sanaziun da la via veglia d'Engiadina aifer il vitg da San Murezzan, lavurs da cuvrida per la guntgida da Castasegna, lavurs da cuvrida per l'access da Vuorz a la via d'Alpsu e correcziun da la via tranter Rueras e Dieni, traject parzial parcadi da las pendicularas Soldanella.
El entschaiva sia plazza l'entschatta da settember 1999.- Marco Weisshaupt, naschì 1951, da Neunkirch SH, domicilià a San Vittore, daventa cun effect a partir da l'entschatta d'avust 1999 schef da l'uffizi districtual da construcziun bassa 2, Mesauc.
Sesida champestra da la regenza dals 2 da zercladur 1999 en il PartenzMesemna, ils 2 da zercladur 1999, ha lieu la sesida champestra da quest onn da la regenza en il Partenz (Grüsch, Aschera, Stels, Mottis).
Sper la visita da differentas instituziuns ed attracziuns localas vegn tradiziunalmain era tgirà il contact cun las represchentantas ed ils represchentants da las autoritads regiunalas.
A partir da l'onn 2000 be anc benzin senza plumCun l'entschatta da l'onn 2000 vul la confederaziun metter en vigur la nova ordinaziun cunter l'impestaziun da l'aria. 
Il sboz prevesa da scumandar il benzin cun plum e da sbassar il cuntegn da benzol. 
La regenza grischuna beneventa questas novaziuns.
Tut ils tancadis da l'UE astgan vender a partir da l'entschatta 2000 be anc benzin senza plum. 
Benzin da motors cun plum vegn scumandà, il cuntegn da benzol en il benzin vegn sbassà da tschintg sin in pertschient, las valurs da limit per il cuntegn da zulper en il benzin ed il diesel daventan pli rigurusas. 
Il cussegl federal è s'exprimì pliras giadas en favur da l'introducziun parallela da questas novaziuns er en Svizra. 
L'ordinaziun cunter l'impestaziun da l'aria (OIA) duai vegnir adattada correspundentamain.
Quasi tut ils vehichels admess en Svizra che circuleschan anc oz cun benzin cun plum han motors che pon er funcziunar cun benzin senza plum. 
Eventuals problems pudessi dar sulettamain tar "oldtimers" e vehichels sumegliants a quels dal sport da cursa. 
Per quels exista dentant la pussaivladad da metter sez las substanzas necessarias en il tanc.
Benzol è problematic per l'igiena da l'aria perquai ch'el po chaschunar cancer. 
Benzol entra en l'aria en emprima lingia cun las svapurs dals vehichels a motor, durant il tancar sco er tras svapuraziun ord tancs da benzina e carburaturs. 
Cun sbassar il cuntegn da benzol sin in volumpertschient reducesch'ins considerablamain ils privels d'impestaziuns da l'aria che chaschunan cancer.
Nova speranza per producents svizzers da charnLa regenza sustegna la nova ordinaziun davart la banca da datas dal commerzi d'animals che vegn proponida da la confederaziun. 
Cun quai vegn realisada essenzialmain la midada da la lescha davart las epidemias d'animals ch'è vegnida concludida il zercladur 1998 e che prescriva in nov sistem da controlla per il commerzi d'animals. 
Questa controlla è ina premissa impurtanta per realisar mesiras da la polizia d'epidemias. 
Animals infectads, ma anc betg amalads pon vegnir diagnostitgads ed eliminads a temp. 
Ultra da quai san ins constatar la derivanza d'animals mazzads. 
Las proprietarias ed ils proprietaris d'animals èn obligads da manar in register da lur vatgas, nursas, chauras e portgs e dals augments e da las sminuziuns. 
A l'entschatta ston ins annunziar a la banca da datas centrala be las mutaziuns da las vatgas, pli tard er quellas dals auters geners d'animals menziunads. 
Uschia daventa quai pussaivel da persequitar la via da l'animal davent dal manaschi da naschientscha fin tar la chasa da maz. 
Il nov sistem correspunda a las prescripziuns davart il commerzi d'animals entaifer l'UE ed è ina contribuziun impurtanta per ch'ils animals, la charn ed ils products da charn da la Sviza possian puspè sa participar al martgà europeic.
Reglas unitaras davart il commerzi ambulant en SvizraLa confederaziun vul relaschar ina nova lescha federala davart il commerzi ambulant inclusiv la tariffa da taxas ed unifitgar uschia las reglamentaziuns fitg differentas dals singuls chantuns. 
La regenza sustegna il sboz preliminar correspundent e pretenda ch'ins prendia dapli resguard sin ils basegns dals vagants.
Contribuziuns culturalasI vegnan pajadas contribuziuns en la summa totala da 84'500 francs a las sequentas ovras ed occurrenzas culturalas: -emprims dis da cultura engiadinais a Zuoz, dals 16-19 d'avust 1999,- emprima academia retica a Zuoz dals 16-22 d'october 1999,- exposiziun "Placebos & Surrogates" dad Urs Lüthi il fanadur /avust 1999 en la Galleria Edizioni Periferia a Poschiavo,- lavur da diplom da video da Martina Riederer, Malans, sco terminaziun da la furmaziun a la scol'auta per creaziun ed art a Lucerna,- represchentaziuns dal toc "Tanz der Vampire" tras la societad da teater da Domat dals 10-25 da settember 1999,- ediziun d'in catalog d'ovras davart Varlin (1900-1977),- ediziun dal cudesch "Viaggio pittorico in Engadina",- ediziun dal cudesch "Tra due mondi" en onur dal scriptur e poet Remo Fasani,- ediziun dal cudesch "100 istorgias/Geschichten" da Jon Nuotclà,- ediziun da la collecziun "Studis romontschs - Beiträge des Rätoromanischen Kolloquiums in Giessen/Rauischholzhausen/D, 21-26 da mars 1996"- concerts da l'uniun d'orchester da Cuira dals 19-22 zercladur 1999 a Poschiavo e Cuira,- project musical "Weisen von Liebe und Tod" da Fortunat Frölich (violoncello, recitaziun) e Samir Essahbi (percussiun),- concerts da stad en Tumliastga 1999,- di da scola e da furmaziun dals 5 da zercladur 1999 per sunaders/dras grischun(a)s d'instruments da sturs dal Cerchel musical dalla Surselva en occasiun da ses giubileum da 10 onns,- trais concerts da l'orchester da chambra Musicuria dals 24-28 d'avust 1999 a Cuira,- concert spezial da l'uniun da concert da Cuira dals 24 da settember 1999 a Cuira en occasiun dal 70avel cumplion dal dirigent Räto Tschupp,- 5. 
Open Air Valragn dals 10/11 da fanadur 1999.- 15. 
Open Air Val Lumnezia dals 23/24 da fanadur 1999,- 18. 
Open Air Chapella dals 24/25 da fanadur 1999,- 3. 
Open Air La Punt-Chamues-ch dals 10/11 da fanadur 1999,- ediziun d'in DC tras la gruppa vocala "i Segriséi", Soazza, e- ediziun d'in DC tras la Funny Hill Country Band, Cuira, en occasiun da ses giubileum da 20 onns.
Tour de Suisse en il GrischunLa mesemna e la gievgia, ils 23 e 24 da zercladur 1999 vegn la Tour de Suisse ad absolver ils sequents trajects parzials en il Grischun, per ils quals la regenza ha dà la permissiun:Mesemna, ils 23 da zercladur (9. etappa Danuder A - Arosa, 168 km): cunfin naziunal Austria-Grischun - Martina - Scuol - Susch - pass dal Flüela - Tavau - Wiesen - Surava - Tiefencastel - Seglias - La Punt-Farschno - Cazas - Panaduz - La Punt (Reichenau) - Cuira - Maladers - Castiel - St. 
Peter - Langwies - Arosa.
Gievgia, ils 24 da zercladur (10. etappa Cuira - Winterthur, 224 km): Cuira (halla da martgà) - Zezras - Landquart - Maiavilla - Bad Ragaz - Sargans - Buchs - Winterthur.
Contribuziuns da sport-totoI vegnan pajadas contribuziuns da sport-toto en l'import total da ca. 11'200 francs a:- club d'unihockey Alligator Malans per acquistar bandas per ina plazza gronda e- societad da gimnastica da Landquart per la decoraziun interna da la chasa per mesirar il temp e dal local dal speaker.
Ord las regiuns e vischnancasLa revisiun parziala dal concept da svilup da la Bergiaglia vegn approvada.
Per differents projects da construir vias en il chantun vegnan deliberads credits en l'import total da circa 5.3 milliuns francs.
Fatgs da persunalA la fin da matg entran en pensiun:- Margreth Balzer-Coll, Cazas, collavuratura en la cafeteria da la clinica psichiatrica Beverin,- Kurt Hofmann, Maiavilla, tecnicist al museum d'art grischun,- Rudolf Ilg, San Bernardino, mastergnant specialisà da l'uffizi da construcziun bassa en il tunnel dal San Bernardino,- Josef Rickenbacher, Cuira, contabilist tar la procura publica, e- Karl Wittmer, Cuira, schef da l'uffizi da stimaziun.
La regenza engrazia ad els per ils servetschs prestads en favur dal chantun.
La nova lescha da taglia è pli gistaDa cussegliera guvernativa dr. 
Eveline Widmer-Schlumpf,scheffa dal departament da finanzas e militarIls proxims 13 da zercladur n'han las votantas ed ils votants betg mo l'occasiun da decider davart differents projects federals, mabain er davart la revisiun parziala da la lescha chantunala da taglia. 
Cun questa revisiun parziala fa il chantun Grischun in'adattaziun a la lescha d'armonisaziun da taglia da la confederaziun. 
Questa adattaziun è stringenta; diversas disposiziuns da la lescha d'armonisaziun da taglia entrassan en vigur il 1. da schaner 2001, er sche questa revisiun parziala vegniss refusada. 
Ma la regenza ed il cussegl grond n'han betg concepì la revisiun mo sco ina suletta adattaziun, mabain els han creà ultra da quai differentas disposiziuns ch'han in effect positiv per ils pajataglias e signifitgan in pass en direcziun d'ina pli gronda giustia fiscala. 
Da questas disposiziuns fan part numnadamain la distgargia da las persunas ch'èn pli deblas socialmain, la deducziun per uffants en scolaziun ordaifer, la deducziun per la tgira d'uffants e la midada da la valitaziun prenumerando da dus onns a la valitaziun postnumerando d'in onn.
La lescha da taglia revisa prevesa che persunas sulettas cun entradas suttamessas a la taglia da main che fr. 10'000.- e persunas maridadas cun entradas suttamessas a la taglia da main che fr. 12'000.- n'han betg da pajar ina taglia sin las entradas. 
Cun l'acceptaziun da la revisiun parziala pudain nus distgargiar uschia las classas d'entrada pli bassas.
Ils custs per la scolaziun ordaifer dals uffants sustegnids dal pajataglia pon vegnir deducids tenor il dret valaivel fin maximal fr. 10'400.-. 
Questa deducziun ch'è dependenta dals custs effectivs, na vegn betg admessa da la lescha d'armonisaziun da taglia. 
La deducziun per uffants en scolaziun ordaifer na vegn dentant betg stritgada en la revisiun parziala, mabain ella vegn midada en ina deducziun sociala ch'è admessa da la lescha d'armonisaziun da taglia. 
Quai succeda a moda che la deducziun da scolaziun vegn concedida independentamain da las expensas effectivas sco import fix che sa referescha ad in termin. 
Per pudair tegnair quint meglier da las relaziuns effectivas, prevesa la nova lescha duas differentas deducziuns da scolaziun. 
Ina deducziun da fr. 1'600.- per uffants che returnan da la scolaziun ordaifer mintga di al lieu da domicil ed ina deducziun da fr. 7'800.- per uffants che n'èn betg mo ordaifer en scolaziun, mabain sa trategnan er durant l'emna ordaifer lur lieu da domicil. 
Sche la revisiun parziala da la lescha da taglia vegniss refusada, alur na pudess ins betg pli pretender ina deducziun da scolaziun a partir da l'onn 2001.
En la lescha da taglia odierna na sa chatta nagina deducziun per la tgira d'uffants. 
Cun la revisiun parziala da la lescha da taglia vegn ina tala deducziun creada da nov. 
Questa deducziun tegna quint d'in giavisch giustifitgà, numnadamain da circuls da dunnas. 
La deducziun per la tgira d'uffants po vegnir pretendida da geniturs sulets sco er da conjugals che gudognan tuts dus ch'han ensemen in'activitad da gudogn da pli che 120 %. 
L'autezza da la deducziun importa fr. 2'600.- per uffant. 
En cas d'in na dals votants per la revisiun parziala na pudess questa deducziun betg vegnir introducida.
Per eruir las entradas suttamessas a la taglia vegni sa basà oz sin las entradas ch'èn vegnidas cuntanschidas ils onns avant; ins discurra en quest connex da la valitaziun prenumerando. 
Cun la revisiun parziala vegni midà per la valitaziun postnumerando. 
Tenor quella vegni mess en quint la taglia sin las entradas a norma da las entradas ch'èn effectivamain vegnidas cuntanschidas l'onn respectiv. 
Cuntrariamain a la valitaziun prenumerando parta la valitaziun postnumerando da las relaziuns effectivas. 
Uschia è la valitaziun postnumerando il sistem pli gist che tegna quint bler meglier da la capacitad economica per la valitaziun, e quai cun resguardar pli spert las variaziuns d'entrada che quai è il cas tar la valitaziun prenumerando. 
Ultra da quai han er tut ils auters chantuns la tendenza d'introducir la valitaziun postnumerando; il chantun Grischun na po betg sa serrar envers questa tendenza.
Cun l'acceptaziun da la revisiun parziala da la lescha chantunala da taglia pon ins evitar che la lescha d'armonisaziun da taglia vegnia applitgada directamain, in fatg che chaschunass grevezzas supplementaras spezialmain per las persunas natiralas. 
Gist cun introducir la valitaziun postnumerando, cun dar distgargia a las classas d'entrada pli bassas sco er cun crear in deducziun per la tgira d'uffants porta questa revisiun parziala dapli giustia fiscala. 
Ella creescha er ina gulivaziun tanter las grevezzas supplementaras stringentas a basa da la lescha d'armonisaziun da taglia e tranter las distgargias fiscalas introducidas dal legislatur chantunal. 
Sia acceptaziun è uschia d'interess per nus tuts.
Il chantun fa in atlas davart il provediment d'auaIl chantun vul far in atlas davart il provediment d'aua dal Grischun. 
Quest inventari duai dar infurmaziuns davart ils implants da provediment d'aua, las funtaunas e davart l'existenza d'aua sutterrana.
Sa basond sin la lescha davart la protecziun da las auas fan ils chantuns in inventari davart ils implants da provediment d'aua, las funtaunas e davart l'existenza d'aua sutterrana. 
Per quest intent obtegnan els il sustegn da la confederaziun. 
En quest senn ha l'uffizi per la protecziun da l'ambient laschà elavurar in project da pilot per indesch vischnancas da la Foppa. 
L'uffizi federal d'ambient, guaud e cuntrada (UFAGC) sto sa participar als custs da quest project cun 40 pertschient. 
Las datas vegnan menziunadas en il sistem d'infurmaziun geografica (SIG). 
A basa da quest project da pilot èsi da far quint cun custs da var in milliun francs per in atlas da l'entir territori chantunal. 